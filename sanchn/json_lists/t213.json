[
{
  "t213.8#vgns8.1": "妄語入地獄， 作之言不作， 二罪後俱受， 是行自牽去。",
  "t213.8#vgns8.2": "恒懷暴惡人， 斧在口中出， 所以自傷身， 由其出惡言。",
  "t213.8#vgns8.3": "說法自悅人， 口出無量義， 使我懷妊身， 不慚此儀式。",
  "t213.8#vgns8.4": "譽惡惡還譽， 是二俱為惡， 好以口快鬪， 彼後皆無安。",
  "t213.8#vgns8.5": "爭為微少利， 如掩失財寶， 從彼致鬪諍， 合意向惡道。",
  "t213.8#vgns8.6": "百千尼羅浮， 三十六五獄， 誹謗賢聖者， 口意發惡願。",
  "t213.8#vgns8.7": "無道墮惡道， 自增地獄苦， 遠愚修忍意， 念諦則無犯。",
  "t213.8#vgns8.8": "若倚內寶藏， 依賢聖活命， 愚者墮惡道， 猶願邪見作。",
  "t213.8#vgns8.9": "以失今良會， 更立誓願求， 終不見聖諦， 況欲見究竟？",
  "t213.8#vgns8.10": "竹蘆生實乾， 還害其自軀， 若吐言當善， 不演惡法教。",
  "t213.8#vgns8.11": "從善得解脫， 為惡不得解， 善解者為賢， 是為脫惡趣。",
  "t213.8#vgns8.12": "聖賢解不然， 如彼愚得解， 苾芻挹損意， 不躁言得忠。",
  "t213.8#vgns8.13": "義說如法說， 所語言柔軟， 善說賢聖教， 法說如法二， 念說如念三， 諦說如諦四。",
  "t213.8#vgns8.14": "是以言語者， 必使心無患， 亦不尅有情， 是為能善言。",
  "t213.8#vgns8.15": "言使投意可， 亦令得歡喜， 不使至惡意， 出言眾悉可。",
  "t213.8#vgns8.16": "至誠甘露說， 說法無有上， 諦說義如法， 是為立道本。",
  "t213.8#vgns8.17": "如說佛言者， 是吉得滅度， 為能斷苦際， 是謂言中上。",
  "t213.29#vgns29.1": "夜光照于冥， 至日未出間， 日光布大明， 夜光便黤黮。",
  "t213.29#vgns29.2": "察者布光明， 如來未出頃， 佛出放大明， 無察無聲聞。",
  "t213.29#vgns29.3": "不堅起堅想， 堅起不堅想， 後不至於堅， 由起邪見故。",
  "t213.29#vgns29.4": "堅而知堅者， 不堅知不堅， 彼人求於堅， 正治以為本。",
  "t213.29#vgns29.5": "愚者以為堅， 反被九結縛， 如鳥墮羅網， 斯由愛深固。",
  "t213.29#vgns29.6": "諸有懷狐疑， 今世及後世， 禪定盡能滅， 無惱修梵行。",
  "t213.29#vgns29.7": "無塵離於塵， 能持此服者， 無御無所至， 此不應法服。",
  "t213.29#vgns29.8": "若能除垢穢， 修戒等慧定， 彼應思惟業， 此應服袈裟。",
  "t213.29#vgns29.9": "不以柔和言， 名稱有所至， 人有善顏色， 乃懷巧偽心。",
  "t213.29#vgns29.10": "有能斷是者， 永拔其根本， 智者除諸穢， 乃名為善色。",
  "t213.29#vgns29.11": "不以色縱容， 暫覩知人意， 世多違行人， 遊蕩在世界。",
  "t213.29#vgns29.12": "如彼虛偽鍮， 其中純有銅， 獨遊無畏忌， 內穢外不淨。",
  "t213.29#vgns29.13": "貪餮不自節， 三轉隨時行， 如圈被養猪， 數數受胞胎。",
  "t213.29#vgns29.14": "人能專其意， 於食知止足， 趣欲支其形， 養壽守其道。",
  "t213.29#vgns29.15": "觀淨而自淨， 諸根不具足， 於食無厭足， 斯等凡品行， 轉增於欲意。 如屋壞穿漏。",
  "t213.29#vgns29.16": "當觀不淨行， 諸根無缺漏， 於食知止足， 有信執精進， 不恣於欲意， 如風吹泰山。",
  "t213.29#vgns29.17": "空閑甚可樂， 然人不樂彼， 無欲常居之， 非欲之所處。",
  "t213.29#vgns29.18": "難移難可動， 如彼重雪山， 非賢則不現， 猶夜射冥室。",
  "t213.29#vgns29.19": "賢者有千數， 智者在叢林， 義理極深邃， 智者所分別。",
  "t213.29#vgns29.20": "多有眾生類， 非射而不值， 今觀此義理， 無戒人所恥。",
  "t213.29#vgns29.21": "觀有知恐怖， 變易知有無， 是故不樂有， 當念遠離有。",
  "t213.29#vgns29.22": "無信無反復， 穿牆而盜竊， 斷彼希望思， 是名為勇士。",
  "t213.29#vgns29.23": "除其父母緣， 王家及二種， 徧滅其境界， 無垢為梵行。",
  "t213.29#vgns29.24": "若人無所依， 知彼所貴食， 空及無相願， 思惟以為行。",
  "t213.29#vgns29.25": "鳥飛於虛空， 而無足跡現， 如彼行行人， 言說無所趣。",
  "t213.29#vgns29.26": "諸能斷有本， 不依於未然， 空及無相願， 思惟以為行。",
  "t213.29#vgns29.27": "希有諸眾生， 多不順其性， 有度不度者， 為滅甚為難。",
  "t213.29#vgns29.28": "諸有平等說， 法法共相觀， 盡斷諸結使， 無復有熱惱。",
  "t213.29#vgns29.29": "行路無復憂， 終日得解脫， 一切結使盡， 無復有眾惱。",
  "t213.29#vgns29.30": "如鳥飛虛空， 而無有所礙， 彼人獲無漏， 空無相願定。",
  "t213.29#vgns29.31": "如鳥飛虛空， 而無有所礙， 行人到彼岸， 空無相願定。",
  "t213.29#vgns29.32": "無造無有造， 造者受煩惱， 非造非無造， 前憂後亦憂。",
  "t213.29#vgns29.33": "造者為善妙， 以作不懷憂， 造而樂而造， 生天受歡樂。",
  "t213.29#vgns29.34": "虛空無轍迹， 沙門無外意， 眾人盡樂惡， 唯佛淨無穢。",
  "t213.29#vgns29.35": "虛空無轍迹， 沙門無外意， 世間皆無常， 佛無我所有。",
  "t213.29#vgns29.36": "諸天及世人， 一切行相應， 得脫一切苦， 離愛免輪迴。",
  "t213.29#vgns29.37": "諸天及世人， 一切行相應， 能遠諸惡業， 不墮於惡趣。",
  "t213.29#vgns29.38": "亦復不知論， 賢愚無差別， 若復知論義， 所說無垢跡。",
  "t213.29#vgns29.39": "說應法議論， 當豎仙人幢， 法幢為仙人， 仙人為法幢。",
  "t213.29#vgns29.40": "或有寂然罵， 或有在眾罵， 或有未聲罵， 世無不罵者。",
  "t213.29#vgns29.41": "一毀及一譽， 但利養其名， 非有亦非有， 則亦不可知。",
  "t213.29#vgns29.42": "智人所稱譽， 若好兼及醜， 智人無缺漏， 慧定得解脫。",
  "t213.29#vgns29.43": "如紫磨真金， 內外徹清淨， 猶如安明山， 不為風所動， 智人亦如是， 不為毀譽動。",
  "t213.29#vgns29.44": "如樹無有根， 無枝況有葉？ 健者以解縛， 誰能毀其德？",
  "t213.29#vgns29.45": "無垢無有住， 身壍種苦子， 最勝無有愛， 天世人不知。",
  "t213.29#vgns29.46": "猶如網叢林， 無愛況有餘？ 佛有無量行， 無跡誰跡將？",
  "t213.29#vgns29.47": "若有不欲生， 以生不受有， 佛有無量行， 無跡誰跡將？",
  "t213.29#vgns29.48": "若欲滅其想， 內外無諸因， 亦無過色想， 四應不受生。",
  "t213.29#vgns29.49": "捨前及捨後， 捨間越於有， 一切盡皆捨， 不復受生老。",
  "t213.10#vgns10.1": "信慚戒布施， 上士譽此法， 斯道明智說， 得生於天界。",
  "t213.10#vgns10.2": "愚不修天行， 亦不讚布施， 正直隨喜施， 彼得後世樂。",
  "t213.10#vgns10.3": "信者真人長， 念法所安住， 近者應得上， 智壽中中賢。",
  "t213.10#vgns10.4": "人業何者上？ 何行致歡樂？ 何要出要者？ 何壽壽中上？",
  "t213.10#vgns10.5": "信者真人長， 念法所安住， 實者意得上， 智壽壽中賢。",
  "t213.10#vgns10.6": "信財乃得道， 自致法滅度， 善聞從慧得， 得脫一切縛。",
  "t213.10#vgns10.7": "信之與戒法， 慧意則能行， 健夫度恚怒， 從是得脫淵。",
  "t213.10#vgns10.8": "信使戒成就， 亦獲壽及慧， 在在則能行， 處處見供養。",
  "t213.10#vgns10.9": "施共與鬪集， 此業智不處， 施時非鬪時， 速施何疑慮？",
  "t213.10#vgns10.10": "此方出世利， 慧信為智母， 是財出世寶， 家產則非常。",
  "t213.10#vgns10.11": "欲見諸真者， 樂聽聞法教， 能捨慳垢心， 此乃為上信。",
  "t213.10#vgns10.12": "信能渡有河， 其福難侵奪， 能禁止竊盜， 閑靜沙門樂。",
  "t213.10#vgns10.13": "沙門恒來至， 智者所見樂， 及餘篤信者， 聞則生歡喜。",
  "t213.10#vgns10.14": "若人懷懊惱， 貪他人衣食， 彼人晝夜寐， 不獲三摩地。",
  "t213.10#vgns10.15": "若人能斷貪， 如截多羅樹， 彼人則晝夜， 及獲三摩地。",
  "t213.10#vgns10.16": "無信不修行， 好剝正言說， 如掘取清泉， 掘泉揚其泥。",
  "t213.10#vgns10.17": "智者習信行， 樂仰清淨流， 如善取泉水， 思冷不擾濁。",
  "t213.10#vgns10.18": "信智不染他， 惟智與賢仁， 非好則遠之， 可好則近學。",
  "t213.10#vgns10.19": "樂信與不樂， 寂默自應思， 遠離無信者， 信仁應行之。",
  "t213.16#vgns16.1": "當念自覺悟， 作時勿虛妄， 行要修亦安， 所造時真實。",
  "t213.16#vgns16.2": "人當求方便， 自致獲財寶， 彼自觀亦然， 意願即果之。",
  "t213.16#vgns16.3": "坐臥求方便， 發起於精進， 如工鍊真金， 除其塵垢冥。 不為闇所蔽， 永離老死患，",
  "t213.16#vgns16.4": "不羞而反羞， 反羞而不羞。 不畏而現畏， 畏現而不畏， 生為人邪見， 死定入地獄。",
  "t213.16#vgns16.5": "人先為放逸， 後止而不犯， 是光照世間， 如月現雲消。",
  "t213.16#vgns16.6": "人先為放逸， 後止而不犯， 以善而滅之， 是光照世間。",
  "t213.16#vgns16.7": "若人為罪惡， 修善而能除， 世間由樂著， 而空念其義。",
  "t213.16#vgns16.8": "少年而出家， 求佛深妙法， 是光照世間， 如月晃雲散。",
  "t213.16#vgns16.9": "現世不施害， 死而無憂慼， 彼見道無畏， 離苦獲安隱。",
  "t213.16#vgns16.10": "現世不施害， 死而無憂慼， 彼見道無畏， 眷屬中最勝。",
  "t213.16#vgns16.11": "除斷濁黑業， 惟修白淨行， 度愛得清淨， 棄捨穢惡行。",
  "t213.16#vgns16.12": "持戒常清淨， 清淨晡沙他， 三業恒清淨， 清淨名出家。",
  "t213.16#vgns16.13": "愛欲意為田， 婬怒癡為種， 故施度世者， 得福無有量。",
  "t213.16#vgns16.14": "猶如穢惡田， 瞋恚滋蔓生， 是故當離恚， 施報無有量。",
  "t213.16#vgns16.15": "猶如穢惡田， 愚癡滋蔓生， 是故當離愚， 獲報無有量。",
  "t213.16#vgns16.16": "猶如穢惡田， 憍慢滋蔓生， 是故當離慢， 獲報無有量。",
  "t213.16#vgns16.17": "猶如穢惡田， 慳悋滋蔓生， 是故當離慳， 獲報無有量。",
  "t213.16#vgns16.18": "猶如穢惡田， 愛樂滋蔓生， 是故當離愛， 獲報無有量。",
  "t213.16#vgns16.19": "六識王為主， 愛染為眷屬， 無染則離愛， 染著是愚癡。",
  "t213.16#vgns16.20": "骨幹以為城， 肉血而塗飾， 門根盡開張， 結賊得縱逸。",
  "t213.16#vgns16.21": "有緣則增苦， 觀彼二因緣， 滅之由賢眾， 不從外愚除。",
  "t213.1#vgns1.1": "能覺悟煩惱， 宜發歡喜心， 今聽我所集， 佛所宣法頌。",
  "t213.1#vgns1.2": "如是佛世尊， 一切智中師， 慈悲為有情， 廣說真實語。",
  "t213.1#vgns1.3": "一切行非常， 皆是興衰法， 夫生輒還終， 寂滅最安樂。",
  "t213.1#vgns1.4": "如燭熾焰時， 擲物在暗處， 不使智燈尋， 恒為煩惱覆。",
  "t213.1#vgns1.5": "人身有形器， 棄散在諸方， 骸骨如鴿色， 觀斯有何樂？",
  "t213.1#vgns1.6": "譬如人初夜， 識託住母胎， 日涉多遷變， 逝而定不還。",
  "t213.1#vgns1.7": "晨朝覩好事， 夜至則不現， 昨所瞻視者， 今夕則或無。",
  "t213.1#vgns1.8": "榮富焰熾盛， 無常無時節， 不揀擇貴賤， 常被死王降。",
  "t213.1#vgns1.9": "或有在胎殞， 或初誕亦亡， 盛壯不免死， 老耄甘心受。",
  "t213.1#vgns1.10": "若老或少年， 及與中年者， 恒被死來侵， 云何不懷怖？",
  "t213.1#vgns1.11": "命如菓自熟， 常恐會零落， 生已必有終， 誰能免斯者？",
  "t213.1#vgns1.12": "譬如陶家師， 埏埴作坏器， 諸有悉破壞， 人命亦如是。",
  "t213.1#vgns1.13": "如人彈琴瑟， 具足眾妙音， 絃斷無少聲， 人命亦如是。",
  "t213.1#vgns1.14": "如囚被繫縛， 拘牽詣都市， 動則向死路， 壽命亦如是。",
  "t213.1#vgns1.15": "如河急駛流， 往而悉不還， 人生亦如是， 逝者皆不迴。",
  "t213.1#vgns1.16": "諸患集成身， 生多眾苦惱， 人命亦如是， 為老死所伺。",
  "t213.1#vgns1.17": "所造成功勞， 永世獲安樂， 如杖擊急水， 暫開還却合。",
  "t213.1#vgns1.18": "如人操杖行， 牧牛飲飼者， 人命亦如是， 亦即養命去。",
  "t213.1#vgns1.19": "夫人欲立德， 晝夜勿空過， 既獲得人身， 一心思命盡。",
  "t213.1#vgns1.20": "不寐覺夜長， 疲倦道路長， 愚迷生死長， 希聞於妙法。",
  "t213.1#vgns1.21": "有子兼有財， 慳惜遇散壞， 愚夫不自觀， 何恃有財子？",
  "t213.1#vgns1.22": "百千非算數， 族姓富男女， 積聚多財產， 無不皆衰滅。",
  "t213.1#vgns1.23": "富貴非聖財， 恒為無常伺， 猶如盲眼人， 不能自觀察。",
  "t213.1#vgns1.24": "聚集還散壞， 崇高必墜落， 生者皆盡終， 有情亦如是。",
  "t213.1#vgns1.25": "行惡入地獄， 修善則生天， 若能修善者， 漏盡得涅槃。",
  "t213.1#vgns1.26": "諸佛與菩薩， 緣覺及聲聞， 尚捨有為身， 何況諸有情？",
  "t213.1#vgns1.27": "非空非海中， 非入山窟間， 無有地方所， 脫止不受死。",
  "t213.1#vgns1.28": "若住現在世， 過去及未來， 一切有為事， 終歸於盡壞。",
  "t213.1#vgns1.29": "智者能離繫， 恒正念觀察， 常思無漏道， 是名真智者。",
  "t213.1#vgns1.30": "如囚被繫縛， 所欲無能益， 亦如朽故車， 不久見破壞。",
  "t213.1#vgns1.31": "色變為老耄， 戀家如在獄， 不覺死來侵， 愚夫不能知。",
  "t213.1#vgns1.32": "雖壽滿百歲， 亦被死相隨， 為老病所逼， 患終至後際。",
  "t213.1#vgns1.33": "老至苦纏身， 晝夜多痛惱， 辛楚有千般， 如魚入灰火。",
  "t213.1#vgns1.34": "江河無停止， 駛流去不迴， 保惜膿漏軀， 雖戀不能住。",
  "t213.1#vgns1.35": "四大聚集身， 無常詎久留， 地種散壞時， 神識空何用？",
  "t213.1#vgns1.36": "此身多障惱， 膿漏恒疾患， 愚迷貪愛著， 不厭求寂滅。",
  "t213.1#vgns1.37": "今歲雖云在， 冬夏不久停， 凡夫貪世樂， 中間不驚怖。",
  "t213.1#vgns1.38": "父母與兄弟， 妻子并眷屬， 無常來牽引， 無能救濟者。",
  "t213.1#vgns1.39": "如是諸有情， 舉動貪榮樂， 無常老病侵， 不覺生苦惱。",
  "t213.1#vgns1.40": "剃髮為苾芻， 宜應修止觀， 魔羅不能伺， 度生到彼岸。",
  "t213.6#vgns6.1": "智者能護戒， 福致三種報， 現名聞得利， 終後生天上。",
  "t213.6#vgns6.2": "當見持戒者， 護之為明智， 得成真正見， 彼獲世安靜。",
  "t213.6#vgns6.3": "持戒得快樂， 令身無煩惱， 夜睡眠恬淡， 寤則長喜悅。",
  "t213.6#vgns6.4": "戒終老死安， 戒善止亦寧， 慧為人之寶， 福德賊難脫。",
  "t213.6#vgns6.5": "何法終為善？ 何法善安止？ 何法為人寶？ 何盜不能取？",
  "t213.6#vgns6.6": "戒法終為安， 戒法善安止， 慧為人之寶， 唯福不能盜。",
  "t213.6#vgns6.7": "修戒行布施， 作福為良田， 從是至彼岸， 常到安樂處。",
  "t213.6#vgns6.8": "苾芻立戒德， 守護諸根門， 飲食知節量， 寤寐意相應。",
  "t213.6#vgns6.9": "意常生覺悟， 晝夜精勤學， 漏盡心明解， 可致圓寂道。",
  "t213.6#vgns6.10": "智者立禁戒， 專心習智慧， 苾芻無熱惱， 盡果諸苦除。",
  "t213.6#vgns6.11": "以戒常伏心， 守護正定意， 內學修止觀， 無忘為正智。",
  "t213.6#vgns6.12": "蠲除諸罪垢， 盡慢勿生疑， 終身求法戒， 勿遠離聖念。",
  "t213.6#vgns6.13": "戒定慧解脫， 應當善觀察， 彼已離塵垢， 盡煩惱不生。",
  "t213.6#vgns6.14": "集白淨解脫， 無智皆以盡， 超越魔羅界， 如日光明照。",
  "t213.6#vgns6.15": "我慢及迷醉， 苾芻應外避， 戒定慧三行， 求滿勿遠離。",
  "t213.6#vgns6.16": "既不放自恣， 諸有勿想念， 是故捨陰蓋， 不生如是障。",
  "t213.6#vgns6.17": "苾芻防禁戒， 恒見學此者， 直趣涅槃路， 速得淨如是。",
  "t213.6#vgns6.18": "花香不逆風， 芙蓉栴檀香， 德香逆風薰， 德人徧聞香。",
  "t213.6#vgns6.19": "烏鉢嚩哩史， 多誐羅栴檀， 如是等花香， 勿比於戒香。",
  "t213.6#vgns6.20": "若人能持戒， 清淨不放逸， 正智得解脫， 是名安樂處。",
  "t213.6#vgns6.21": "此道無有上， 消除禪定魔， 賢聖德難量， 得達八正路。",
  "t213.11#vgns11.1": "斷漏降伏他， 離欲名梵行， 不犯牟尼戒， 無一願不滿。",
  "t213.11#vgns11.2": "行力若緩慢， 作善與不善， 梵行不清淨， 不獲於大果。",
  "t213.11#vgns11.3": "所有緩慢業， 劣意盡除之， 修習清淨行， 獲果盡無餘。",
  "t213.11#vgns11.4": "譬如執利劍， 執緩則傷手， 沙門不禁制， 地獄縛牽引。",
  "t213.11#vgns11.5": "又如執利劍， 執緊不傷手， 沙門禁制戒， 漸近涅槃路。",
  "t213.11#vgns11.6": "難曉則難了， 沙門少智慧， 諸想多擾亂， 愚者致苦惱。",
  "t213.11#vgns11.7": "沙門為何行？ 如意不自禁， 步步數黏著， 但隨思想走。",
  "t213.11#vgns11.8": "學難捨罪難， 居在家亦難， 會止同利難， 艱難不過是。",
  "t213.11#vgns11.9": "袈裟在肩披， 為惡不捐棄， 常念行惡者， 斯則墮惡道。",
  "t213.11#vgns11.10": "畏罪懷驚懼， 假名為沙門， 身披僧伽胝， 如刳娑羅皮。",
  "t213.11#vgns11.11": "所謂長老者， 不必以耆年， 形熟鬢髮白， 愚憃不知罪。",
  "t213.11#vgns11.12": "能知罪福者， 身淨修梵行， 明遠純清潔， 是名為長老。",
  "t213.11#vgns11.13": "所謂沙門者， 不必剃鬚髮， 妄語多貪愛， 有欲如凡夫。",
  "t213.11#vgns11.14": "世稱名沙門， 汝亦言沙門， 形服似沙門， 譬如鶴伺魚。",
  "t213.11#vgns11.15": "如離實不離， 袈裟除不除， 持鉢實不持， 非俗非沙門。",
  "t213.11#vgns11.16": "所言沙門者， 消除窣兔羅， 守護微細愆， 是名真梵行。",
  "t213.11#vgns11.17": "所言沙門者， 息心滅意想， 穢垢盡消除， 故說為出家。",
  "t213.5#vgns5.1": "愛處生憂愁， 愛處生怖畏， 若無所愛樂， 何愁何怖畏？",
  "t213.5#vgns5.2": "由愛生憂愁， 由愛生怖畏， 若遠離念愛， 遂捨狂亂終。",
  "t213.5#vgns5.3": "夫人懷憂愁， 世苦無數量， 斯由念恩愛， 無念則無愁。",
  "t213.5#vgns5.4": "是故不生念， 念者是惡累， 彼則無諸縛， 無念無不念。",
  "t213.5#vgns5.5": "念為求方便， 非義不設權， 權慧致大義， 自致第一尊。",
  "t213.5#vgns5.6": "莫與愛念會， 亦莫不念俱， 念愛不見苦， 不愛念憂慼，",
  "t213.5#vgns5.7": "於中生愁慼， 消滅人善根。",
  "t213.5#vgns5.8": "愛念就後世， 朋友多親眷， 長夜憂愁恨， 念離為甚苦。",
  "t213.5#vgns5.9": "念色金色容， 天身而別住， 樂極而害至， 為死王所錄。",
  "t213.5#vgns5.10": "若人處晝夜， 消滅念愛色， 自掘深根源， 不越死徑路。",
  "t213.5#vgns5.11": "不善形善色， 愛色言非愛， 若謂樂著色， 放逸之所使。",
  "t213.5#vgns5.12": "夫自念欲者， 不與惡共居， 此則難獲得， 樂為惡根本。",
  "t213.5#vgns5.13": "夫欲自念者， 宜自善守護， 如防護邊城， 乃牢固墻塹。",
  "t213.5#vgns5.14": "夫欲自念者， 藏己仍堅密， 猶如防邊城， 內外悉牢固。",
  "t213.5#vgns5.15": "當自善防護， 後剎那虛悔， 時過則生憂， 須臾墮地獄。",
  "t213.5#vgns5.16": "徧於諸方求， 令心中間察， 頗有斯等類， 不愛乃愛彼。",
  "t213.5#vgns5.17": "一切皆懼死， 莫不畏刀杖， 恕己可為喻， 勿殺勿行杖。",
  "t213.5#vgns5.18": "譬如久行人， 從遠吉却還， 親厚亦安和， 歸來懷慶悅。",
  "t213.5#vgns5.19": "好福行善者， 從此達於彼， 自受多福祚， 如親厚來喜。",
  "t213.5#vgns5.20": "起從至聖教， 禁制不善心， 近者則見愛， 離道莫親愛。",
  "t213.5#vgns5.21": "近者與不近， 所往皆有異， 近道則生天， 不近墮地獄。",
  "t213.5#vgns5.22": "樂法戒成就， 成信樂而習， 能誡自身者， 為人所愛敬。",
  "t213.5#vgns5.23": "為人所敬故， 皆由己所造， 現世得名譽， 後生於天上。",
  "t213.5#vgns5.24": "教習使稟受， 制止非法行， 善者之所念， 惡者當遠離。",
  "t213.5#vgns5.25": "善與不善者， 此二俱不別， 善者生天上， 不善墮地獄。",
  "t213.4#vgns4.1": "戒為甘露道， 放逸為死徑， 不貪則不死， 失道乃自喪。",
  "t213.4#vgns4.2": "智者守道勝， 終不為迷醉， 不貪致喜樂， 從是得聖道。",
  "t213.4#vgns4.3": "恒思修善法， 自守常堅固， 智者求寂靜， 吉祥無有上。",
  "t213.4#vgns4.4": "迷醉如自禁， 能去之為賢， 已昇智慧堂， 去危乃獲安。",
  "t213.4#vgns4.5": "智者觀愚人， 譬如山與地， 當念捨憍慢， 智者習明慧。",
  "t213.4#vgns4.6": "發行不放逸， 約己調伏心， 能善作智燈， 黑闇自破壞。",
  "t213.4#vgns4.7": "正念常興起， 意靜易滅除， 自制以法命， 不犯善名稱。",
  "t213.4#vgns4.8": "專意莫放逸， 習意牟尼戒， 不親卑漏法， 不與放逸會。",
  "t213.4#vgns4.9": "不種邪見根， 不於世增惡， 正見增上道， 世俗智所察。",
  "t213.4#vgns4.10": "歷於百千生， 終不墮地獄， 修習放逸人， 愚人所狎習。",
  "t213.4#vgns4.11": "止觀不散亂， 如財主守藏， 莫貪樂鬪諍， 亦勿嗜欲樂。",
  "t213.4#vgns4.12": "思念不放逸， 可以獲大安， 不為時自恣， 能制漏得盡。",
  "t213.4#vgns4.13": "放逸魔得便， 如師子搏鹿， 放逸有四事， 好犯他人婦， 初獄二尠福， 毀三睡眠四。",
  "t213.4#vgns4.14": "無福利墮惡， 畏而畏樂寡， 王法加重罪， 身死入地獄。",
  "t213.4#vgns4.15": "本情不自造， 情知不自為， 不慮邪徑路， 愚者念力求。",
  "t213.4#vgns4.16": "智者喻明燈， 闇者從得燭， 示導世間人， 如目將無目。",
  "t213.4#vgns4.17": "若所作不善， 如彼無目人， 涉道甚艱難， 路險懷恐怖。",
  "t213.4#vgns4.18": "善法若增長， 魔羅不得便， 漏盡證寂滅， 可獲真實果。",
  "t213.4#vgns4.19": "惡法若增長， 魔羅常伺便， 失彼寂滅道， 受苦無窮盡。",
  "t213.4#vgns4.20": "所謂持法者， 不必多誦習， 若少有所聞， 具足法身行。",
  "t213.4#vgns4.21": "雖誦習多義， 放逸不從正， 如牧數他牛， 難獲沙門果。",
  "t213.4#vgns4.22": "若聞惡而忍， 說行人讚嘆， 消除貪瞋癡， 彼獲沙門性。",
  "t213.4#vgns4.23": "讚歎不放逸， 毀彼放逸人， 恒獲人天報， 最上為殊勝。",
  "t213.4#vgns4.24": "若人不放逸， 智者所讚歎， 所作善增長， 能生諸善法。",
  "t213.4#vgns4.25": "若行放逸者， 現法無能益， 安情如不動， 爾乃說為智。",
  "t213.4#vgns4.26": "苾芻懷謹慎， 放逸多憂愆， 如象拔淤泥， 難救深海苦。",
  "t213.4#vgns4.27": "苾芻懷謹慎， 放逸多憂愆， 抖擻諸罪塵， 如風飄落葉。",
  "t213.4#vgns4.28": "苾芻懷謹慎， 放逸多憂愆， 結使深纏縛， 如火焚枯薪。",
  "t213.4#vgns4.29": "苾芻懷謹慎， 放逸多憂愆， 各各順次第， 得盡諸結使。",
  "t213.4#vgns4.30": "苾芻懷謹慎， 放逸多憂愆， 義解分別句， 寂靜永安寧。",
  "t213.4#vgns4.31": "苾芻懷謹慎， 放逸多憂愆， 煩惱若消除， 能得涅槃樂。",
  "t213.4#vgns4.32": "放逸不發起， 善法應須修， 今世至後世， 得行法快樂。",
  "t213.4#vgns4.33": "放逸不發起， 煩惱自然伏， 善法堅習學， 決定得涅槃。",
  "t213.4#vgns4.34": "長行於放逸， 剎那無暫息， 命終入地獄， 剎那亦無歇。",
  "t213.4#vgns4.35": "放逸不憶念， 亦不習威儀， 耽睡不相應， 此是戒障礙。",
  "t213.4#vgns4.36": "常離不相應， 使不壞其念， 猶念恒調伏， 塵垢得消除。",
  "t213.4#vgns4.37": "苾芻懷謹慎， 持戒勿破壞， 善守護自心， 今世及後世。",
  "t213.4#vgns4.38": "苾芻勿放逸， 捨家順佛教， 抖擻無常軍， 如象出蓮池。",
  "t213.4#vgns4.39": "依此毘尼法， 不懷放逸行， 消除生死輪， 永得盡苦惱。",
  "t213.3#vgns3.1": "極貪善顯現， 有情懷疑慮， 若復增貪意， 自作堅固縛。",
  "t213.3#vgns3.2": "離貪善觀察， 疑慮得消除， 棄捨彼貪愛， 堅固縛自壞。",
  "t213.3#vgns3.3": "以欲網自弊， 以愛蓋自覆， 愚情自恣縛， 如魚入釣手。",
  "t213.3#vgns3.4": "死命恒來逼， 如犢逐愛母， 貪著放逸者， 如猿逢果樹。",
  "t213.3#vgns3.5": "貪意甚堅牢， 趣而還復趣， 夫貪愛潤澤， 思想為滋蔓。",
  "t213.3#vgns3.6": "貪欲深無底， 老死是用增， 貪欲多虛誑， 貪欲懷悋惜。",
  "t213.3#vgns3.7": "若以慧分別， 正觀獲安樂， 由貪受生死， 奔波樂向前。",
  "t213.3#vgns3.8": "群生無慧眼， 不能自觀察， 愚迷貪所執， 沈淪豈覺知？",
  "t213.3#vgns3.9": "若修瑜伽行， 魔王不能伺， 貪垢難消釋， 如犢戀愛母。",
  "t213.3#vgns3.10": "離貪免沈淪， 離貪得解脫， 因貪增喧諍， 因愛饒毀謗。",
  "t213.3#vgns3.11": "苾芻修止觀， 證得寂靜果， 貪意如良田， 遇風雨增長。",
  "t213.3#vgns3.12": "若遠離貪愛， 煩惱不能侵， 貪欲若薄劣， 如水滴蓮上。",
  "t213.3#vgns3.13": "彼煩惱易除， 可說為智者， 伐樹不伐根， 雖伐猶增長。",
  "t213.3#vgns3.14": "拔貪不盡根， 雖伐還復生， 貪欲如種田， 耕之去雜穢。",
  "t213.3#vgns3.15": "愛苗若不耘， 善果不堅貞， 貪心與愛心， 分別本不二。",
  "t213.3#vgns3.16": "造惡俱苦受， 云何不生悔？ 貪性初為種， 愛性受胞胎。",
  "t213.3#vgns3.17": "有情戀不息， 往來難出離， 諸天及人民， 依愛而止住。",
  "t213.3#vgns3.18": "愛往眾結隨， 剎那亦不停， 時過復生憂， 入獄方自覺。",
  "t213.3#vgns3.19": "緣流愛不住， 欲網覆瘡根， 枝蔓增飢渴， 數數增苦受。",
  "t213.3#vgns3.20": "譬如自造箭， 還自傷其體， 內箭亦如是， 愛箭傷有情。",
  "t213.3#vgns3.21": "能覺知是者， 愛苦共生有， 無欲無有想， 苾芻真度世。",
  "t213.18#vgns18.1": "何人能擇地？ 捨地獄取天， 惟說善法句， 如採善妙華。",
  "t213.18#vgns18.2": "學人能擇地， 捨地獄取天， 善說妙法句， 能採眾妙華。",
  "t213.18#vgns18.3": "截林勿截樹， 因林生怖畏， 截林而滅已， 苾芻得圓寂。",
  "t213.18#vgns18.4": "截林不斷根， 因林生怖畏， 未斷分毫間， 令意生纏縛。",
  "t213.18#vgns18.5": "截林勿斷根， 因林生怖畏， 心纏最難離， 如犢戀愛母。",
  "t213.18#vgns18.6": "當自斷愛戀， 猶如枯蓮池， 息跡受正教， 佛說圓寂樂。",
  "t213.18#vgns18.7": "猶如可意華， 色好而無香， 巧言華如是， 無果不獲報。",
  "t213.18#vgns18.8": "猶如可意華， 色好而香潔， 巧言善如是， 必獲其好報。",
  "t213.18#vgns18.9": "猶如蜂採華， 不壞色與香， 但取味飛去， 苾芻入聚然。",
  "t213.18#vgns18.10": "不違他好惡， 勿觀作不作， 但自觀身行， 若正若不正。",
  "t213.18#vgns18.11": "如田糞穢溝， 而近于大道， 其中生蓮華， 香潔甚可悅。",
  "t213.18#vgns18.12": "有生必有終， 凡夫樂處邊， 慧人愛出離， 真是佛聲聞。",
  "t213.18#vgns18.13": "多集眾妙華， 結鬘為步搖， 有情積善根， 後世轉殊勝。",
  "t213.18#vgns18.14": "如末哩妙華， 末拘羅清淨， 貪欲瞋若除， 苾芻淨香潔。",
  "t213.18#vgns18.15": "如人採妙華， 專意不散亂， 因眠遇水漂， 俄被死王降。",
  "t213.18#vgns18.16": "如人採妙華， 專意不散亂， 欲意無厭足， 常為窮所困。",
  "t213.18#vgns18.17": "如人採妙華， 專意不散亂， 未獲真財寶， 長為窮所困。",
  "t213.18#vgns18.18": "若不見死王， 慧照如淨華， 苾芻到彼岸， 如蛇脫故皮。",
  "t213.18#vgns18.19": "貪瞋癡若斷， 如棄毒華根， 苾芻到彼岸， 如蛇脫故皮。",
  "t213.18#vgns18.20": "貪根若除斷， 如華水上浮， 苾芻到彼岸， 如蛇脫故皮。",
  "t213.18#vgns18.21": "恚根若除斷， 如華水上浮， 苾芻到彼岸， 如蛇脫故皮。",
  "t213.18#vgns18.22": "癡根若除斷， 如華水上浮， 苾芻到彼岸， 如蛇脫故皮。",
  "t213.18#vgns18.23": "如人結花鬘， 意樂貪無足， 不盡現世毒， 三根常纏縛。",
  "t213.18#vgns18.24": "觀身如坏器， 幻法如野馬， 斷魔華開敷， 不覩死王路。",
  "t213.18#vgns18.25": "是身如聚沫， 知此幻化法， 斷魔華開敷， 不覩死王路。",
  "t213.18#vgns18.26": "我慢根除斷， 如華水上浮， 苾芻到彼岸， 如蛇脫故皮。",
  "t213.18#vgns18.27": "慳悋根若斷， 如華水上浮， 苾芻到彼岸， 如蛇脫故皮。",
  "t213.18#vgns18.28": "愛支根若斷， 如華水上浮， 苾芻到彼岸， 如蛇脫故皮。",
  "t213.18#vgns18.29": "若無煩惱根， 獲報善因果， 苾芻到彼岸， 如蛇脫故皮。",
  "t213.22#vgns22.1": "多聞善能行， 修善無煩惱， 所行業障消， 沙門獲妙果。",
  "t213.22#vgns22.2": "愚迷不覺知， 好行不死法， 善解知法者， 病如芭蕉樹。",
  "t213.22#vgns22.3": "猶如蓋屋密， 闇冥無所見， 雖有眾妙色， 有目不見明。",
  "t213.22#vgns22.4": "猶如有一人， 智達廣博學， 不聞則不知， 善法及惡法。",
  "t213.22#vgns22.5": "譬如執明燭， 悉見諸色相， 聞已盡能知， 善惡之所趣。",
  "t213.22#vgns22.6": "雖稱為多聞， 禁戒不具足， 為法律所彈， 所聞便有闕。",
  "t213.22#vgns22.7": "行人雖少聞， 禁戒悉具足， 於法律所稱， 於聞便有闕。",
  "t213.22#vgns22.8": "雖少多有聞， 持戒不完具， 二俱被呵責， 所願而皆失。",
  "t213.22#vgns22.9": "多聞能持固， 奉法為垣墻， 精進難毀譽， 從是三學成。",
  "t213.22#vgns22.10": "多聞能奉法， 智慧常定意， 如彼閻浮金， 孰能說有瑕。",
  "t213.22#vgns22.11": "智博為多聞， 持戒悉完具， 二俱得稱譽， 所聞而盡獲。",
  "t213.22#vgns22.12": "多聞如寶鏡， 照法盡無餘， 自照兼照他， 二俱生喜悅。",
  "t213.22#vgns22.13": "多聞如瓔珞， 自身先嚴飾， 有情生喜悅， 愛樂無窮盡。",
  "t213.22#vgns22.14": "諸有稱己色， 有歎說名德， 斯皆諸貪欲， 然自不覺知。",
  "t213.22#vgns22.15": "聞為知法律， 解疑亦見正， 從聞捨非法， 行到不死處。",
  "t213.22#vgns22.16": "內無人自知， 外無人所見， 內不見其果， 便隨聲而住。",
  "t213.22#vgns22.17": "內既而知之， 外無人所見， 二果俱已成， 便隨聲而住。",
  "t213.22#vgns22.18": "內有而所知， 外有而所見， 彼有其明智， 不隨聲而住。",
  "t213.22#vgns22.19": "耳識多所聞， 眼識多所見， 聞見不牢固， 事由義析理。",
  "t213.22#vgns22.20": "智牢善說快， 聞知定意快， 彼不用智定， 速行放逸者。",
  "t213.22#vgns22.21": "賢聖樂於法， 所行應於口， 以忍思惟空， 聞意則牢固。",
  "t213.31#vgns31.1": "心輕難調伏， 為欲所居懷， 降心則為善， 以降便輕安。",
  "t213.31#vgns31.2": "如魚在旱地， 以離於深淵， 心識極惶懼， 魔眾而奔馳。",
  "t213.31#vgns31.3": "心走非一處， 猶如日光明， 智者所能制， 如鉤止惡象。",
  "t213.31#vgns31.4": "今我論此心， 無堅不可見， 我今欲訓誨， 慎莫生瑕隟。",
  "t213.31#vgns31.5": "汝心莫遊行， 恣意而放逸， 我今還攝汝， 如御暴逸象。",
  "t213.31#vgns31.6": "生死無有量， 往來無端緒， 求於屋舍者， 數數受胞胎。",
  "t213.31#vgns31.7": "以觀此居屋， 更不造諸舍， 梁棧看已壞， 臺閣則摧折。",
  "t213.31#vgns31.8": "心已離諸行， 中間是己心， 心多為輕躁， 難持難調護。",
  "t213.31#vgns31.9": "智者能自正， 如匠搦箭直， 有恚則知恚， 有恚知有恚。",
  "t213.31#vgns31.10": "是意皆自造， 非干父母為， 除邪就正定， 為福勿迴復。",
  "t213.31#vgns31.11": "蓋屋若不密， 天雨則常漏， 人不思惟行， 恒歷婬怒癡。",
  "t213.31#vgns31.12": "蓋屋若不密， 天雨則常漏， 人自思惟行， 永無婬怒癡。",
  "t213.31#vgns31.13": "心為諸法本， 心尊是心使， 心若念惡行， 即言即惡行， 罪苦自追隨， 車轢終于轍。",
  "t213.31#vgns31.14": "心為諸法本， 心尊是心使， 心若念善行， 即言即善行， 福慶自追隨， 如影隨其形。",
  "t213.31#vgns31.15": "不以不淨意， 亦及瞋怒人， 欲得知法者， 正等覺所說。",
  "t213.31#vgns31.16": "諸有除貢高， 心意極清淨， 能捨傷害懷， 乃得聞正法。",
  "t213.31#vgns31.17": "心不住止息， 亦不知善法， 迷於出世事， 無有正知見。",
  "t213.31#vgns31.18": "三十六使流， 并及心意漏， 數數有邪見， 依於欲想結。",
  "t213.31#vgns31.19": "捨意放其根， 人隨意迴轉， 為少滅名稱， 如鳥捨空林。",
  "t213.31#vgns31.20": "在靜自修學， 慎勿逐欲跡， 莫吞熱鐵丸， 嘷哭受其報。",
  "t213.31#vgns31.21": "應修而不修， 恃力不精勤， 自陷人形卑， 懈怠不解慧。",
  "t213.31#vgns31.22": "亂觀及正觀， 皆由意所生， 能覺知心觀， 愚心數數亂。",
  "t213.31#vgns31.23": "智者如是觀， 念者專為行， 咄嗟意無著， 惟佛能滅此。",
  "t213.31#vgns31.24": "觀身如空瓶， 安心如丘城， 以慧與魔戰， 守勝勿復失。",
  "t213.31#vgns31.25": "觀身如聚沫， 如陽焰野馬， 以慧與魔戰， 守勝勿復失。",
  "t213.31#vgns31.26": "心念七覺意， 等意不差違， 當捨愚惑意， 樂於不起忍。",
  "t213.31#vgns31.27": "盡漏無有漏， 於世取滅度， 當自護其意， 若犛牛護尾。",
  "t213.31#vgns31.28": "有施於一切， 終不離其樂， 一龍出眾龍， 龍中六牙者。",
  "t213.31#vgns31.29": "不以能害心， 盡為一切人， 慈心為眾生， 彼無有怨恨。",
  "t213.31#vgns31.30": "慈心為一人， 便護諸善本， 盡當為一切， 賢聖福稱上。",
  "t213.31#vgns31.31": "普慈於一切， 愍念眾生類， 修行於慈心， 後受無極樂。",
  "t213.31#vgns31.32": "若以踊躍意， 歡喜不懈怠， 修於諸善法， 獲致安隱處。",
  "t213.31#vgns31.33": "自則致歡喜， 身口意相應， 以得等解脫， 苾芻息意快， 一切諸結盡， 無復有塵勞。",
  "t213.31#vgns31.34": "正使五音樂， 不能悅人意， 不如一正心， 向於平等法。",
  "t213.31#vgns31.35": "最勝得善眼， 亦不計有我， 諸有心樂禪， 不樂於欲意。",
  "t213.31#vgns31.36": "最勝踊躍意， 亦不見有我， 諸有心樂禪， 不樂於欲意。",
  "t213.31#vgns31.37": "諸結永已盡， 如山不可動， 於染無所染， 於恚不起恚， 諸有如此心， 焉知苦蹤跡？",
  "t213.31#vgns31.38": "無害無所染， 具足於戒律， 於食知止足， 及諸床臥具， 修意求方便， 是謂諸佛教。",
  "t213.31#vgns31.39": "行人觀心相， 分別念待意， 以得入禪定， 便獲喜安樂。",
  "t213.31#vgns31.40": "護意自莊嚴， 嫉彼而營己， 遭憂不患苦， 智者審諦住。",
  "t213.31#vgns31.41": "人不守護心， 為邪見所害， 兼懷掉戲意， 斯等就死徑。",
  "t213.31#vgns31.42": "是故當護心， 等修清淨行， 正見恒在前， 分別起滅法。",
  "t213.31#vgns31.43": "苾芻降睡眠， 盡苦更不造， 降心復於樂， 護心勿復調。",
  "t213.31#vgns31.44": "有情心所誤， 盡受地獄苦， 降心則致樂， 護心勿復調。",
  "t213.31#vgns31.45": "護心勿復調， 心為眾妙門， 護而不漏失， 便在圓寂道。",
  "t213.33#vgns33.1": "所謂梵志者， 不但在裸形， 居險臥荊棘， 而名為梵志。",
  "t213.33#vgns33.2": "棄身無依倚， 不誦異法言， 惡法而盡除， 是名為梵志。",
  "t213.33#vgns33.3": "今世行淨因， 後世無穢果， 無習諸惡法， 是名為梵志。",
  "t213.33#vgns33.4": "若倚於愛欲， 心無所貪著， 已捨已得正， 是名滅終苦。",
  "t213.33#vgns33.5": "諸有無所倚， 恒習於正見， 常念盡有漏， 是名為梵志。",
  "t213.33#vgns33.6": "愚者受猥髮， 并及床臥具， 內懷貪著意， 文飾外何求？",
  "t213.33#vgns33.7": "被服弊惡衣， 躬稟善法行， 閑居自思惟， 是名為梵志。",
  "t213.33#vgns33.8": "見凡愚往來， 墮塹受苦惱， 欲獨度彼岸， 不好他言說， 惟滅惡不起， 是名為梵志。",
  "t213.33#vgns33.9": "截流而已渡， 無欲如梵天， 智行以盡漏， 是名為梵志。",
  "t213.33#vgns33.10": "不以水清淨， 多有人沐浴， 能除弊惡法， 是名為梵志。",
  "t213.33#vgns33.11": "非剃為沙門， 稱吉為梵行， 若能滅眾惡， 是則為道人。",
  "t213.33#vgns33.12": "彼以不二行， 清淨無瑕穢， 諸欲斷縛著， 是名為梵志。",
  "t213.33#vgns33.13": "出家為梵行， 入正為沙門， 棄捨眾穢行， 是則名捨家。",
  "t213.33#vgns33.14": "人無幻惑意， 無慢無疑惑， 無貪無我想， 是名為梵志。",
  "t213.33#vgns33.15": "我不說梵志， 託父母生者， 彼多眾瑕穢， 滅則為梵志。",
  "t213.33#vgns33.16": "身口及與意， 清淨無過失， 能攝三種行， 是名為梵志。",
  "t213.33#vgns33.17": "見罵見相擊， 默受不生怒， 有大忍辱力， 是名為梵志。",
  "t213.33#vgns33.18": "若見相侵欺， 但念守戒行， 端身自調伏， 是名為梵志。",
  "t213.33#vgns33.19": "世所稱善惡， 脩短及巨細， 無取若無與， 是名為梵志。",
  "t213.33#vgns33.20": "身為善行本， 口意應無犯， 能辦三妙處， 是名為梵志。",
  "t213.33#vgns33.21": "來不作歡悅， 去亦無憂愁， 於聚應遠聚， 是名為梵志。",
  "t213.33#vgns33.22": "以斷於恩愛， 離家無愛欲， 愛欲若已盡， 是名為梵志。",
  "t213.33#vgns33.23": "適彼則無彼， 彼彼適亦無， 捨離於貪欲， 是名為梵志。",
  "t213.33#vgns33.24": "適彼則無彼， 彼彼適則虛， 不染三惡處， 是名為梵志。",
  "t213.33#vgns33.25": "能捨於家業， 拔於愛欲本， 無貪能知足， 是名為梵志。",
  "t213.33#vgns33.26": "如今盡所知， 究其苦源際， 無復欲愛心， 是名為梵志。",
  "t213.33#vgns33.27": "於罪并與福， 兩行應永除， 無憂無有塵， 是名為梵志。",
  "t213.33#vgns33.28": "於罪并與福， 兩行應永除， 三處無染著， 是名為梵志。",
  "t213.33#vgns33.29": "猶如眾華葉， 以針貫芥子， 不為欲所染， 是名為梵志。",
  "t213.33#vgns33.30": "心喜無塵垢， 如月盛圓滿， 謗毀以盡除， 是名為梵志。",
  "t213.33#vgns33.31": "如月清明朗， 懸處於虛空， 不染於愛欲， 是名為梵志。",
  "t213.33#vgns33.32": "避諍而不諍， 犯而不慍怒， 惡來以善待， 是名為梵志。",
  "t213.33#vgns33.33": "深解微妙慧， 辯道不正道， 體解無上義， 是名為梵志。",
  "t213.33#vgns33.34": "諸在世間人， 乞索而自濟， 無我若無著， 不失梵志行， 說智無涯際， 是名為梵志。",
  "t213.33#vgns33.35": "若能棄欲愛， 去家捨諸受， 以斷於欲漏， 是名為梵志。",
  "t213.33#vgns33.36": "慈愍於有情， 使不生恐懼， 不害有益善， 是名為梵志。",
  "t213.33#vgns33.37": "避怨則無怨， 無所於傷損， 志其邪僻見， 是名為梵志。",
  "t213.33#vgns33.38": "于前及于後， 及中則無有， 無操無捨行， 是名為梵志。",
  "t213.33#vgns33.39": "去其婬怒癡， 憍慢諸惡行， 針貫於芥子， 是名為梵志。",
  "t213.33#vgns33.40": "城以塹為固， 來往受其苦， 欲適度彼岸， 不宜受他語， 惟能滅不起， 是名為梵志。",
  "t213.33#vgns33.41": "人能斷愛欲， 今世及後世， 有愛應已盡， 是名為梵志。",
  "t213.33#vgns33.42": "有情無希望， 今世及後世， 以無所希望， 是名為梵志。",
  "t213.33#vgns33.43": "自己識不知， 天人彥達嚩， 能知無量觀， 是名為梵志。",
  "t213.33#vgns33.44": "歸命人中尊， 歸命人中上， 不審今世尊， 為因何等禪？ 惟願天中天， 敷演其教戒。",
  "t213.33#vgns33.45": "自識於宿命， 得見天人道， 知生盡苦原， 智心永寂滅。",
  "t213.33#vgns33.46": "自知心解脫， 脫欲無所著， 三明已成就， 是名為梵志。",
  "t213.33#vgns33.47": "自識於宿命， 知有情因緣， 如來覺無著， 是名為梵志。",
  "t213.33#vgns33.48": "盡斷一切結， 亦不有熱惱， 如來覺無著， 是名為梵志。",
  "t213.33#vgns33.49": "仙人龍中上， 大仙最為尊， 無數佛沐浴， 是名為梵志。",
  "t213.33#vgns33.50": "所有煩惱盡， 度流而無漏， 從此越彼岸， 是名為梵志。",
  "t213.33#vgns33.51": "苾芻塜間衣， 觀於欲非真， 坐樹空閑處， 是名為梵志。",
  "t213.33#vgns33.52": "人若無識知， 無語無言說， 體冷無溫暖， 是名為梵志。",
  "t213.33#vgns33.53": "棄緣捨居家， 出家無所畏， 能服甘露味， 是名為梵志。",
  "t213.33#vgns33.54": "斷絕於世事， 口無麤獷言， 八正道審諦， 是名為梵志。",
  "t213.33#vgns33.55": "遠逝獨遊行， 隱藏無形影， 難降能自調， 是名為梵志。",
  "t213.33#vgns33.56": "無形不可見， 此亦不可見， 解知此句者， 念則有所由， 覺知結使盡， 是名為梵志。",
  "t213.33#vgns33.57": "能斷生死河， 能忍超度世， 自覺出苦塹， 是名為梵志。",
  "t213.33#vgns33.58": "當求截流度， 梵志無有欲， 內自觀諸情， 是名為梵志。",
  "t213.33#vgns33.59": "能知如是者， 乃名為梵志。",
  "t213.33#vgns33.60": "學先去其母， 率君及二臣， 盡勝諸境界， 是名為梵志。",
  "t213.33#vgns33.61": "諸有知深法， 不問老以少， 審諦守戒信， 猶祀火梵志，",
  "t213.33#vgns33.62": "於己法在外， 梵志為最上。 一切諸有漏， 皆盡皆無餘，",
  "t213.33#vgns33.63": "或復觀於法， 皆盡皆無餘，",
  "t213.33#vgns33.64": "或復觀合會， 皆盡皆無餘。",
  "t213.33#vgns33.65": "或復觀因緣， 皆盡皆無餘。",
  "t213.33#vgns33.66": "猶如內法本， 梵志為在表， 若使共床褥， 如彼薄俱羅。",
  "t213.33#vgns33.67": "猶如內法本， 梵志為在表， 知生知老病， 轉知於死徑。",
  "t213.33#vgns33.68": "日照照於晝， 月照照於夜， 甲兵照於軍， 禪照於道人， 佛出照天下， 能照一切冥。",
  "t213.33#vgns33.69": "梵志無有是， 有憂無憂念， 如如意所轉， 彼彼滅狐疑。",
  "t213.33#vgns33.70": "出生諸深法， 梵志習入禪， 能解狐疑網， 身知其苦痛。",
  "t213.33#vgns33.71": "出生諸深法， 梵志習入禪， 徧照一切世， 猶日在虛空。",
  "t213.33#vgns33.72": "出生諸深法， 梵志習入禪， 能禦魔羅敵， 如佛脫眾垢。",
  "t213.20#vgns20.1": "除瞋去我慢， 遠離諸煩惱， 不染彼名色， 冤家無有伴。",
  "t213.20#vgns20.2": "除恚得善眠， 恚盡不懷憂， 恚為毒根本， 苾芻為甘甜。",
  "t213.20#vgns20.3": "賢聖悉能除， 斷彼善眠睡， 人興恚怒心， 作諸不善業。",
  "t213.20#vgns20.4": "無慚復無愧， 復好生瞋怒， 為瞋所纏縛， 如闇失明燈。",
  "t213.20#vgns20.5": "彼力非為力， 以恚為力者， 恚為凡朽法， 不知善響應。",
  "t213.20#vgns20.6": "有力近猛軍， 無力退怯弱， 能忍為上將， 宜當忍勿羸。",
  "t213.20#vgns20.7": "舉眾共輕之， 有力名為忍， 能忍最為上， 宜當懷忍羸。",
  "t213.20#vgns20.8": "自我與彼人， 大畏不可救， 如知彼瞋恚， 宜滅己中瑕，",
  "t213.20#vgns20.9": "二俱行其義， 我與彼亦然。",
  "t213.20#vgns20.10": "如知彼瞋恚， 宜忍彼中瑕， 俱行於二義， 我忍彼亦然。 愚謂我無力， 觀法亦復爾，",
  "t213.20#vgns20.11": "若愚勝於智， 麁言及惡語， 欲常得勝者， 於言宜寂默。",
  "t213.20#vgns20.12": "常習智者教， 不與愚人集， 能忍穢陋言， 故說忍中上。",
  "t213.20#vgns20.13": "恚者不發言， 處眾若屏處， 人恚以熾然， 終己不自覺。",
  "t213.20#vgns20.14": "諦說不瞋恚， 乞者念以施， 三分有定處， 自然處天宮。",
  "t213.20#vgns20.15": "息意何有恚？ 自撿壽中明， 等智定解脫， 知已無有恚。",
  "t213.20#vgns20.16": "若為惡意者， 怒有怒果報， 怒不報其怒， 勝其彼鬪負。",
  "t213.20#vgns20.17": "忍辱勝於怨， 善勝不善者， 勝者能施善， 真誠勝欺善。",
  "t213.20#vgns20.18": "無恚亦不害， 恒念真實行， 愚者自生恚， 結冤常存在。",
  "t213.20#vgns20.19": "恚能自制斷， 如止奔走車， 是為善調御， 去冥入光明。",
  "t213.20#vgns20.20": "沙門及正道 利養、怨、憶念 清淨、水兼華 馬、恚為第十",
  "t213.32#vgns32.1": "苾芻若乞食， 以得勿積聚， 天人所歎譽， 生淨無瑕穢。",
  "t213.32#vgns32.2": "苾芻為慈愍， 愛敬於佛教， 深入妙止觀， 滅穢行乃安。",
  "t213.32#vgns32.3": "苾芻諸愛盡， 捨愛去貢高， 無我去吾我， 此義孰不親。",
  "t213.32#vgns32.4": "當知是法行， 身之出要徑， 如象御強敵， 苾芻恒習行。",
  "t213.32#vgns32.5": "人不壽劫盡， 內與自心諍， 護身念道諦， 苾芻惟淨安。",
  "t213.32#vgns32.6": "念親同朋友， 正命無雜糅， 施知應所施， 亦合威儀具。",
  "t213.32#vgns32.7": "苾芻備眾行， 乃能盡苦際， 樂法意欲法， 思惟安隱法。",
  "t213.32#vgns32.8": "苾芻依法行， 正而勿廢忘， 當學入空定， 苾芻常安靜。",
  "t213.32#vgns32.9": "愛樂非人處， 觀察平等法， 當制於五蘊， 服意如水流， 清淨恒和悅， 為飲甘露味。",
  "t213.32#vgns32.10": "如彼極峻山， 不為風所動， 苾芻盡愚癡， 所在不傾動。",
  "t213.32#vgns32.11": "一切諸名色， 非有莫生惑， 不近則不愛， 乃名真苾芻。",
  "t213.32#vgns32.12": "苾芻非剃髮， 慢誕無戒律， 捨貪思惟道， 乃應真苾芻。",
  "t213.32#vgns32.13": "息心非剃髮， 放逸無志信， 能滅眾苦惱， 為勝大沙門。",
  "t213.32#vgns32.14": "苾芻得慈定， 承受諸佛教， 極得滅盡跡， 無親慎莫覩。",
  "t213.32#vgns32.15": "心喜極歡悅， 加以受念者， 苾芻多熙怡， 盡空無根源。",
  "t213.32#vgns32.16": "息身而息意， 攝口亦乃善， 捨世為苾芻， 度苦無有礙。",
  "t213.32#vgns32.17": "無禪則無智， 無智則無禪， 道從禪智生， 得近圓寂路。",
  "t213.32#vgns32.18": "禪行無放逸， 莫為欲亂心， 無吞洋銅汁， 自惱燋形軀。",
  "t213.32#vgns32.19": "能自護身口， 護意無有惡， 後獲禁戒法， 故號為苾芻。",
  "t213.32#vgns32.20": "諸有修善法， 七覺意為本， 此名為妙法， 故名定苾芻。",
  "t213.32#vgns32.21": "如今現所說， 自知苦盡源， 此名為善本， 是無漏苾芻。",
  "t213.32#vgns32.22": "不以持戒力， 及以多聞義， 正使得定意， 不著於文飾， 苾芻有所倚， 盡於無漏行。",
  "t213.32#vgns32.23": "當觀正覺樂， 勿近於凡夫， 觀此現世事， 分別於五蘊。",
  "t213.32#vgns32.24": "修行勿作惡， 必強自制心， 捨家而得解， 意猶復染著。",
  "t213.32#vgns32.25": "習行懈緩者， 勞意勿除之， 非淨則梵行， 焉致大財寶？",
  "t213.32#vgns32.26": "心得永休息， 苾芻攝意行， 以盡老病死， 便脫魔羅縛。",
  "t213.32#vgns32.27": "心已得永寂， 苾芻攝意行， 以盡老病死， 更不復受有。",
  "t213.32#vgns32.28": "以斷於愛相， 苾芻攝意行， 以盡老病死， 更不復受有。",
  "t213.32#vgns32.29": "無有結使心， 苾芻攝意行， 以盡老病死， 更不復受有。",
  "t213.32#vgns32.30": "不能斷有根， 苾芻攝意行， 以盡老病死， 更不復受有。",
  "t213.32#vgns32.31": "能斷三毒根， 苾芻攝意行， 以盡老病死， 更不復受有。",
  "t213.32#vgns32.32": "以脫於魔界。",
  "t213.32#vgns32.33": "以勝叢林刺， 及除罵詈者， 猶憑妙高山， 苾芻不受苦。",
  "t213.32#vgns32.34": "不念今後世， 觀世如幻夢， 苾芻勝彼此， 如蛇脫故皮。",
  "t213.32#vgns32.35": "能斷愛根本， 觀世如幻夢， 苾芻勝彼此， 如蛇脫故皮。",
  "t213.32#vgns32.36": "能斷於五欲， 觀世如幻夢， 苾芻勝彼此， 如蛇脫故皮。",
  "t213.32#vgns32.37": "能斷於五結， 觀世如幻夢， 苾芻勝彼此， 如蛇脫故皮。",
  "t213.32#vgns32.38": "諸有無家業， 觀世如幻夢， 苾芻勝彼此， 如蛇脫故皮。",
  "t213.32#vgns32.39": "諸有不熱惱， 觀世如幻夢， 苾芻勝彼此， 如蛇脫故皮。",
  "t213.32#vgns32.40": "斷欲無遺餘， 觀世如幻夢， 苾芻勝彼此， 如蛇脫故皮。",
  "t213.32#vgns32.41": "愛生如流溢， 觀世如幻夢， 苾芻勝彼此， 如蛇脫故皮。",
  "t213.32#vgns32.42": "諸有斷相觀， 觀世如幻夢， 苾芻勝彼此， 如蛇脫故皮。",
  "t213.32#vgns32.43": "貪根若斷盡， 觀世如幻夢， 降伏魔羅軍， 得盡苦輪迴。",
  "t213.32#vgns32.44": "瞋根若斷盡， 觀世如幻夢， 解脫諸煩惱， 得盡苦輪迴。",
  "t213.32#vgns32.45": "癡根若斷盡， 觀世如幻夢， 遠離於纏縛， 得盡苦輪迴。",
  "t213.32#vgns32.46": "慢根若斷盡， 觀世如幻夢， 能離於愛染， 得盡苦輪迴。",
  "t213.32#vgns32.47": "慳悋若斷盡， 觀世如幻夢， 信樂於正覺， 得盡苦輪迴。",
  "t213.32#vgns32.48": "貪心聚落刺， 觀世如幻夢， 若能遠離彼， 佛說真苾芻。",
  "t213.32#vgns32.49": "瞋心聚落刺， 觀世如幻夢， 能離於瞋恚， 佛說真苾芻。",
  "t213.32#vgns32.50": "癡心聚落刺， 觀世如幻夢， 若離於愚癡， 佛說真苾芻。",
  "t213.32#vgns32.51": "慢心聚落刺， 觀世如幻夢， 若能離憍慢， 佛說真苾芻。",
  "t213.32#vgns32.52": "慳悋聚落刺， 觀世如幻夢， 若能離慳悋， 佛說真苾芻。",
  "t213.32#vgns32.53": "調伏貪愛念， 觀世如幻夢， 苾芻能破壞， 如蛇脫故皮。",
  "t213.32#vgns32.54": "調伏瞋恚念， 觀世如幻夢， 苾芻能破壞， 如蛇脫故皮。",
  "t213.32#vgns32.55": "調伏愚癡念， 觀世如幻夢， 苾芻能遠離， 如蛇脫故皮。",
  "t213.32#vgns32.56": "調伏憍慢念， 觀世如幻夢， 苾芻能遠離， 如蛇脫故皮。",
  "t213.32#vgns32.57": "調伏慳悋念， 觀世如幻夢， 苾芻能遠離， 如蛇脫故皮。",
  "t213.32#vgns32.58": "貪欲彼若發， 觀世如幻夢， 煩惱如海深， 苾芻應精進。",
  "t213.32#vgns32.59": "瞋恚彼若發， 觀世如幻夢， 煩惱深如海， 苾芻應精進。",
  "t213.32#vgns32.60": "愚癡彼若發， 觀世如幻夢， 煩惱如海深， 苾芻應精進。",
  "t213.32#vgns32.61": "憍慢彼若發， 觀世如幻夢， 煩惱深如海， 苾芻應精進。",
  "t213.32#vgns32.62": "慳悋彼若發， 觀世如幻夢， 煩惱如海深， 苾芻應精進。",
  "t213.32#vgns32.63": "持戒謂苾芻， 觀世如幻夢， 行空究其源， 無為最為樂。",
  "t213.32#vgns32.64": "苾芻忍所憂， 觀世如幻夢， 當習無放逸， 斷有愛無餘。",
  "t213.19#vgns19.1": "譬馬調能軟， 隨意如所行， 信戒及精進， 定法要具足。",
  "t213.19#vgns19.2": "獲法第一義， 利用故無窮， 一心行和忍， 得免輪迴苦。",
  "t213.19#vgns19.3": "忍和意得定， 能斷諸苦惱， 從是得住定， 如馬善調御。",
  "t213.19#vgns19.4": "斷恚獲無漏， 如馬能自調， 棄惡至平坦， 後受生天樂。",
  "t213.19#vgns19.5": "不恣在放恣， 於眠多覺悟， 如羸馬比良， 棄惡乃為賢。",
  "t213.19#vgns19.6": "若人有慚愧， 智慧可成就， 是故易誘進， 如策於良馬。",
  "t213.19#vgns19.7": "譬馬若調平， 可堪王乘騎， 能調為人賢， 乃受誠信語。",
  "t213.19#vgns19.8": "雖為常調伏， 如彼新馳馬， 亦如善龍象， 不如自調者。",
  "t213.19#vgns19.9": "彼人不能乘， 人所亦不至， 惟自調伏者， 乃到調方所。",
  "t213.19#vgns19.10": "彼人不能乘， 人所亦不至， 惟自調伏者， 乃滅一切苦。",
  "t213.19#vgns19.11": "彼人不能乘， 人所亦不至， 惟自調伏者， 得至圓寂路。",
  "t213.19#vgns19.12": "應常自調伏， 亦如止奔馬， 能自防制者， 念度苦原際。",
  "t213.19#vgns19.13": "如馬可王乘， 彼地希有生， 苾芻善調伏， 解脫一切苦。",
  "t213.19#vgns19.14": "惟自調伏者， 善意如良馬， 亦如大象龍， 自調最為上。",
  "t213.19#vgns19.15": "如王乘智馬， 國中所希有， 苾芻善調伏， 能斷於纏縛。",
  "t213.19#vgns19.16": "惟自調伏者， 此善最無比， 亦如善象龍， 意念到彼岸。",
  "t213.19#vgns19.17": "自師自衛護， 自歸求自度， 是故躬謹慎， 如商賈智馬。",
  "t213.26#vgns26.1": "如龜藏其六， 苾芻攝意想， 無倚無害彼， 圓寂無言說。",
  "t213.26#vgns26.2": "忍辱第一道， 佛說圓寂最， 不以懷煩熱， 害彼為沙門。",
  "t213.26#vgns26.3": "言當莫麁獷， 所說應辯才， 少聞共論難， 反受彼屈伏。",
  "t213.26#vgns26.4": "數自興煩惱， 猶彼器敗壞， 生死數流轉， 長沒無出期。",
  "t213.26#vgns26.5": "若不自煩惱， 猶器完牢具， 如是至圓寂， 永無諸塵翳。",
  "t213.26#vgns26.6": "無病第一利， 知足第一富， 知親第一友， 圓寂第一樂。",
  "t213.26#vgns26.7": "飢為第一患， 行為第一苦， 如實知此者， 圓寂第一樂。",
  "t213.26#vgns26.8": "最妙聖言教， 流布無窮際， 世共傳習者， 實無有厭時。",
  "t213.26#vgns26.9": "如是無等倫， 所說善言教， 身苦所逼迫， 何過飢患苦？",
  "t213.26#vgns26.10": "趣善之徒少， 趣惡之徒多， 如實知此者， 速求於圓寂。",
  "t213.26#vgns26.11": "有緣生善處， 有緣生惡趣， 有緣般涅槃， 如斯皆有緣。",
  "t213.26#vgns26.12": "鹿歸於田野， 鳥歸於虛空， 義歸於分別， 真人歸寂滅。",
  "t213.26#vgns26.13": "不以懈怠意， 怯弱有所至， 欲求於圓寂， 焚燒諸縛著。",
  "t213.26#vgns26.14": "苾芻速杼船， 以杼便當輕， 求斷貪欲情， 然後至圓寂。",
  "t213.26#vgns26.15": "我有本以無， 本有我今無， 非無亦非有， 如今不可獲。",
  "t213.26#vgns26.16": "難見諦不動， 善觀而不動， 當察愛盡源， 是謂名業際。",
  "t213.26#vgns26.17": "斷愛除其欲， 竭河無流兆， 能明此愛本， 是謂名苦際。",
  "t213.26#vgns26.18": "無身滅其想， 諸痛得清涼， 眾行永止息， 識想不復興。",
  "t213.26#vgns26.19": "如實知此者， 是謂名苦際， 住動虛則靜， 非近非有樂。",
  "t213.26#vgns26.20": "無動得輕安， 靜乃獲圓寂， 亦不由往來， 往來絕生滅。",
  "t213.26#vgns26.21": "老死煩惱除， 斷苦獲圓寂， 吾已無往來， 不去而不來， 不沒不復生， 此際名圓寂。",
  "t213.26#vgns26.22": "智生之本末， 有為知無為， 生死所纏縛， 縛者而難制。",
  "t213.26#vgns26.23": "如是四大身， 五蘊苦惱集， 安住觀實苦， 盡苦獲圓寂。",
  "t213.26#vgns26.24": "諸法無往來， 往來恒生滅， 老病死遷流， 無漏獲圓寂。",
  "t213.26#vgns26.25": "苾芻有世生， 有造無作行， 有無生無有， 無作無所行。",
  "t213.26#vgns26.26": "苾芻吾已知， 無復諸地入， 無有虛空入， 無諸入用入。",
  "t213.26#vgns26.27": "無想非想入， 無今世後世， 亦無日月想， 無往亦無來。",
  "t213.26#vgns26.28": "從食因緣有， 從食致憂樂， 而此要滅者， 諸苦法已盡。",
  "t213.26#vgns26.29": "非食命不濟， 孰能不搏食？ 夫立食為先， 然後乃至道。",
  "t213.26#vgns26.30": "地種及水火， 是時風無吹， 光焰所不照， 亦不見其實。",
  "t213.26#vgns26.31": "非月非有光， 非日非有照， 審諦觀此者， 乃應真圓寂。",
  "t213.26#vgns26.32": "端正色縱容， 得脫一切苦， 非色非無色， 得脫第一苦。",
  "t213.26#vgns26.33": "究竟不恐懼， 越縛無狐疑， 未斷有欲刺， 豈知身為患？",
  "t213.26#vgns26.34": "所謂究竟者， 圓寂為第一， 盡斷諸想著， 文句不錯謬。",
  "t213.26#vgns26.35": "知節不知節， 最勝捨有行， 內自思惟行， 如卵壞其膜。",
  "t213.26#vgns26.36": "眾施法施勝， 眾樂法樂上， 眾力忍力最， 愛盡圓寂樂。",
  "t213.28#vgns28.1": "諸惡業莫作， 諸善業奉行， 自淨其意行， 是名諸佛教。",
  "t213.28#vgns28.2": "惠施獲福報， 不藏恚怒懷， 以善滅其惡， 欲怒癡無餘。",
  "t213.28#vgns28.3": "獨行勿逐愚， 欲群當逐智， 智者滅其惡， 如鶴擇乳飲。",
  "t213.28#vgns28.4": "觀世若干變， 知法起滅跡， 賢聖不樂世， 愚者不處賢。",
  "t213.28#vgns28.5": "解知念待味， 思惟休息義， 無熱無飢想， 當服於法味。",
  "t213.28#vgns28.6": "人不損其心， 亦不毀其意， 以善永滅惡， 不憂隨惡道。",
  "t213.28#vgns28.7": "人欲鍊其神， 要當數修琢， 智者易彫飾， 乃名世之雄。",
  "t213.28#vgns28.8": "能親近彼者， 安隱無憂惱， 永息無過者， 柔和不卒暴， 吹棄諸惡法， 如風落其葉。",
  "t213.28#vgns28.9": "無故畏彼人， 謗毀清淨者， 尋惡獲其力， 煙雲風所吹。",
  "t213.28#vgns28.10": "人之為善惡， 各各自知之， 修善得善果， 為惡隨惡趣。",
  "t213.28#vgns28.11": "達己淨不淨， 何慮他人淨？ 愚者不自鍊， 如鐵鑽純鋼。",
  "t213.28#vgns28.12": "若眼見非邪， 黠人求方便， 智者善壽世， 亦不為眾惡。",
  "t213.28#vgns28.13": "商人在路懼， 伴少而貨多， 經過險難處， 然有折軸憂。",
  "t213.28#vgns28.14": "有身無瘡疣， 不為毒所害， 毒無奈瘡何？ 無惡無所造。",
  "t213.28#vgns28.15": "多有行眾惡， 必為身作累， 施善布恩德， 此事甚為難。",
  "t213.28#vgns28.16": "善哉修善者， 傷哉為甚惡， 惡惡自為易， 惡人為善難。",
  "t213.28#vgns28.17": "愚者自謂正， 猶惡不成熟， 惡已成熟滿， 諸苦亦復熟。",
  "t213.28#vgns28.18": "賢者見於惡， 不為惡所熟， 如惡以不熟， 惡者觀其惡。",
  "t213.28#vgns28.19": "賢者觀其惡， 乃至賢不熟， 設以賢熟者， 賢賢自相觀。",
  "t213.28#vgns28.20": "人雖為惡行， 亦不數數行， 於彼意不樂， 知惡之為苦。",
  "t213.28#vgns28.21": "人能作其福， 亦當數數造， 於彼意願樂， 善愛其福報。",
  "t213.28#vgns28.22": "先當制善心， 攝持惡根本， 由是興福業， 心由樂於惡。",
  "t213.28#vgns28.23": "為惡雖復少， 後世受苦深， 當獲無邊福， 如毒在心腹。",
  "t213.28#vgns28.24": "為福雖微少， 後受大福德， 當獲大果報， 如種獲真實。",
  "t213.28#vgns28.25": "無過而強輕， 無恚而強侵， 當於十品處， 便當趣於彼。",
  "t213.28#vgns28.26": "痛癢語麤獷， 此形必壞敗， 眾病所逼切， 心亂而不定。",
  "t213.28#vgns28.27": "宗族別離散， 財貨費耗盡， 為賊所劫掠， 所願不從意。",
  "t213.28#vgns28.28": "或復無數變， 為火所焚燒， 身壞無智慧， 亦趣於十品。",
  "t213.28#vgns28.29": "作惡勿言無， 人作言無罪， 屏隈言無罪， 斯皆有證驗。",
  "t213.28#vgns28.30": "作惡言有憂， 久作亦言憂， 憂屏隈亦言， 憂彼報亦憂。",
  "t213.28#vgns28.31": "此憂彼亦憂， 惡行二俱憂， 彼憂彼受報， 見行乃審知。",
  "t213.28#vgns28.32": "此喜彼亦喜， 福行二俱喜， 彼行彼受報， 見行自清淨。",
  "t213.28#vgns28.33": "此煮彼亦煮， 罪行二俱煮， 彼煮彼受報， 見行自有驗。",
  "t213.28#vgns28.34": "作福不作惡， 皆由宿行法， 終不畏死徑， 如船截流渡。",
  "t213.14#vgns14.1": "不怨而興怨， 不謗而造業， 愚迷受輪迴， 今世及後世。",
  "t213.14#vgns14.2": "先自作漏業， 然後害他人， 彼此相興害， 如鳥墮羅網。",
  "t213.14#vgns14.3": "破他還自破， 冤家遇冤家， 毀他還自毀， 瞋他還自瞋。",
  "t213.14#vgns14.4": "斯何沙門行， 不知正法本， 壽既獲短促， 捨冤復結冤。",
  "t213.14#vgns14.5": "眾相共毀謗， 各發恚怒聲， 歡心平等忍， 此忍最無比。",
  "t213.14#vgns14.6": "斷骨而命終， 牛馬死財失， 國界則喪亂， 聚集還復得。",
  "t213.14#vgns14.7": "汝等不興惡， 此法得離怨， 他怨能忍受， 說之名為智。",
  "t213.14#vgns14.8": "若知此說勝， 愚迷求快樂， 現在無怨意， 未來亦無恨。",
  "t213.14#vgns14.9": "不可怨以怨， 終已得快樂， 行忍怨自息， 此名如來法。",
  "t213.14#vgns14.10": "若人致毀罵， 彼勝我不勝， 快樂從意者， 怨終得休息。",
  "t213.14#vgns14.11": "若人親善友， 共遊於世間， 不積有冤餘， 專念同其意。",
  "t213.14#vgns14.12": "設不得善友， 獨遊無伴侶， 應觀諸國土， 獨善不造惡。",
  "t213.14#vgns14.13": "學無同伴侶， 又不得親友， 寧獨守善行， 不與愚人偕。",
  "t213.14#vgns14.14": "樂戒學法行， 奚用伴侶為？ 如龍好深淵， 如象樂曠野。",
  "t213.24#vgns24.1": "雖說百伽陀， 句義不周正， 不如解一句， 聞乃得解脫。",
  "t213.24#vgns24.2": "雖說百伽陀， 不明有何益？ 不如解一義， 聞乃得止息。",
  "t213.24#vgns24.3": "雖解多伽陀， 不行無所益， 不如行一句， 習行可得道。",
  "t213.24#vgns24.4": "若人壽百歲， 毀戒意不息， 不如一日中， 供養持戒人。",
  "t213.24#vgns24.5": "若人壽百歲， 懈怠劣精進， 不如一日中， 勇猛行精進。",
  "t213.24#vgns24.6": "若人壽百歲， 不觀生滅法， 不如一日中， 而解生滅法。",
  "t213.24#vgns24.7": "若人壽百歲， 不觀成敗事， 不如一日中， 覩微知所忌。",
  "t213.24#vgns24.8": "若人壽百歲， 不見無漏句， 不如一日中， 得見無漏道。",
  "t213.24#vgns24.9": "若人壽百歲， 不見無動句， 不如一日中， 得見無動道。",
  "t213.24#vgns24.10": "若人壽百歲， 不覩難見句， 不如一日中， 得見微妙道。",
  "t213.24#vgns24.11": "若人壽百歲， 不見無生句， 不如一日中， 得見無生道。",
  "t213.24#vgns24.12": "若人壽百歲， 不見無作句， 不如一日中， 得見無作道。",
  "t213.24#vgns24.13": "若人壽百歲， 不見最上句， 不如一日中， 得見最上道。",
  "t213.24#vgns24.14": "若人壽百歲， 不見寂滅句， 不如一日中， 得見寂滅道。",
  "t213.24#vgns24.15": "若人壽百歲， 不見甘露句， 不如一日中， 得服甘露味。",
  "t213.24#vgns24.16": "若人壽百歲， 不見無垢句， 不如一日中， 得見清淨道。",
  "t213.24#vgns24.17": "若人壽百歲， 不見離垢句， 不如一日中， 離垢得解脫。",
  "t213.24#vgns24.18": "雖復壽百歲， 山林祭火神， 不如須臾間， 觀身而積行。",
  "t213.24#vgns24.19": "雖復百歲中， 山林祭火神， 不如須臾間， 正見得解脫。",
  "t213.24#vgns24.20": "從月至於月， 愚者用飲食， 彼人不信佛， 十六不獲一。",
  "t213.24#vgns24.21": "若人禱神祀， 經歲望其福， 彼於四分中， 亦不獲其一。",
  "t213.24#vgns24.22": "從月至於月， 愚者用飲食， 不生慈愍心， 十六不及一。",
  "t213.24#vgns24.23": "從月至於月， 愚者用飲食， 彼不知法數， 十六不及一。",
  "t213.24#vgns24.24": "從月至於月， 常行平等會， 彼人不信佛， 十六不及一。",
  "t213.24#vgns24.25": "從月至於月， 常行平等會， 彼人不信法， 十六不及一。",
  "t213.24#vgns24.26": "從月至於月， 常行平等會， 彼人不信僧， 十六不及一。",
  "t213.24#vgns24.27": "月月常千祀， 恒施於平等， 彼無慈愍心， 十六不及一。",
  "t213.24#vgns24.28": "月月常千祀， 恒施於平等， 彼不恤蠕動， 十六不及一。",
  "t213.24#vgns24.29": "月月常千祀， 恒施於平等， 若無悲念心， 十六不及一。",
  "t213.24#vgns24.30": "月月常千祀， 恒施於平等， 彼懷怨恨心， 十六不及一。",
  "t213.24#vgns24.31": "月月常千祀， 恒施於平等， 不見擇滅法， 十六不及一。",
  "t213.24#vgns24.32": "月月常千祀， 終身而不輟， 不如須臾間， 一心念真法， 一念福無邊， 勝彼終身祀。",
  "t213.24#vgns24.33": "雖終百歲壽， 奉事祀火神。 不如須臾間， 供養佛法僧， 一念供養福， 勝彼終身祀。",
  "t213.12#vgns12.1": "正道四聖諦， 智慧所觀察， 破壞愛輪迴， 如風吹塵散。",
  "t213.12#vgns12.2": "能見聖諦者， 寂靜應觀察， 滅除煩惱見， 如雨灑微塵。",
  "t213.12#vgns12.3": "八正最上道， 四諦為法迹， 是道名無為， 智燈照愚暗。",
  "t213.12#vgns12.4": "道為八真妙， 聖諦四句上， 無欲法之最， 明眼善觀察。",
  "t213.12#vgns12.5": "智為出世長， 快樂證無為， 知受正教者， 永盡生老死。",
  "t213.12#vgns12.6": "一切行無常， 如慧所觀察， 若能覺此苦， 行道淨其迹。",
  "t213.12#vgns12.7": "一切諸行苦， 如慧之所見， 若能覺此苦， 行道淨其迹。",
  "t213.12#vgns12.8": "一切諸行空， 如慧之所見， 若能覺此苦， 行道淨其迹。",
  "t213.12#vgns12.9": "一切法無我， 如慧之所見， 若能覺此苦， 行道淨其迹。",
  "t213.12#vgns12.10": "吾已說道迹， 愛箭而為射， 宜以自勗勵， 諦受如來言。",
  "t213.12#vgns12.11": "吾已說道迹， 拔愛堅固刺， 宜以自勗勵， 諦受如來言。",
  "t213.12#vgns12.12": "此道無別法， 見諦之所淨， 趣向滅眾苦， 能壞魔羅軍。",
  "t213.12#vgns12.13": "此道無有餘， 見諦能證果， 趣向滅眾苦， 能破魔羅軍。",
  "t213.12#vgns12.14": "是道更無過， 一趣如淵流， 如能仁入定， 在眾頻演道。",
  "t213.12#vgns12.15": "一入見生死， 得道為祐助， 此道度當度， 截流至彼岸。",
  "t213.12#vgns12.16": "究竟道清淨， 已盡生死源， 辯才無邊界， 明見宣說道。",
  "t213.12#vgns12.17": "可趣服甘露。",
  "t213.12#vgns12.18": "前未聞法輪， 轉為哀眾生， 禮拜奉事者， 化之度三有。",
  "t213.12#vgns12.19": "三念可念善， 三念當離惡， 從念而有行， 滅之為正斷。",
  "t213.12#vgns12.20": "三觀為轉念， 逮獲無上道， 得三除三窟， 無量修念待。",
  "t213.12#vgns12.21": "能除三有垢， 攝定用縛意， 智慧禪定力， 已定攝外亂。",
  "t213.12#vgns12.22": "世間生滅法， 一一彼無邊， 覺道獲解脫， 快樂無窮盡。",
  "t213.12#vgns12.23": "積善得善行， 讚歎得名譽， 逮賢聖八品， 修道甘露果。",
  "t213.25#vgns25.1": "無信懷憎嫉， 鬪亂彼此人， 智者所棄嫌， 愚習以為樂。",
  "t213.25#vgns25.2": "有信無憎嫉， 精進信多聞， 智者所敬待， 賢聖以為樂。",
  "t213.25#vgns25.3": "不親惡知識， 不與非法會， 親近善知識， 恒與正法會。",
  "t213.25#vgns25.4": "行路念防慮， 持戒多聞人， 思慮無量境， 聞彼善言教， 各各知差別。",
  "t213.25#vgns25.5": "近惡自陷溺， 習善致名稱， 妙者恒自妙， 此由身真正。",
  "t213.25#vgns25.6": "善者終以善， 斯由親近善， 智慧為最上， 持戒永寂滅。",
  "t213.25#vgns25.7": "如魚湊臭爛， 人貪競取之， 意者不覺臭， 習惡亦如是。",
  "t213.25#vgns25.8": "多誐波羅葉， 眾生往採取， 葉薰香遠布， 習善亦如是。",
  "t213.25#vgns25.9": "親近惡知識， 罪垢日夜增， 如猪身不淨， 自污兼污他。",
  "t213.25#vgns25.10": "己自不習惡， 親近習惡者， 為人所輕笑， 惡名日夜熾。",
  "t213.25#vgns25.11": "觀習而習之， 知近而親近， 毒箭在其束， 淨者被其污。 勇夫能除污， 去惡不為伴，",
  "t213.25#vgns25.12": "是故知果報， 智人悉分別。 非親慎莫習， 習當近於賢， 苾芻修行道， 忍苦盡諸漏。",
  "t213.25#vgns25.13": "愚人盡形壽， 承事明智人， 亦不知真法， 如杓斟酌食。",
  "t213.25#vgns25.14": "智者須臾間， 承事賢聖人， 一一知真法， 如舌了眾味。",
  "t213.25#vgns25.15": "智者尋一句， 演出無量義， 愚者誦千句， 不解一句義。",
  "t213.25#vgns25.16": "一句義成就， 智者所修學， 愚者好遠離， 真佛之所說。",
  "t213.25#vgns25.17": "怨憎有智勝， 不隨親友義， 愚者訓非道， 漸趣地獄徑。",
  "t213.25#vgns25.18": "愚者自稱愚， 當知善黠慧， 愚人自稱智， 是謂愚中甚。",
  "t213.25#vgns25.19": "若復歎譽愚， 毀訾智者身， 毀智猶有勝， 歎愚不為上。",
  "t213.25#vgns25.20": "莫見愚聞聲， 亦莫與愚居， 與愚同居難， 猶如怨同處。",
  "t213.25#vgns25.21": "是故事多聞， 并及持戒者， 如是人中上， 如月在眾星。",
  "t213.13#vgns13.1": "芭蕉以實死， 竹蘆實亦然， 駏驉坐妊終， 人為貪利喪。",
  "t213.13#vgns13.2": "如是貪無利， 當知從癡生， 愚為此害賢， 首落分于地。",
  "t213.13#vgns13.3": "貪利不善性， 苾芻勿羨之， 住處多愛戀， 希望他供養。",
  "t213.13#vgns13.4": "在家及出家， 族姓諸愚迷， 貪利興嫉心， 我為降伏彼。",
  "t213.13#vgns13.5": "愚為愚計想， 欲慢日夜增， 異哉得利養， 圓寂趣不同。",
  "t213.13#vgns13.6": "能論知足者， 苾芻真佛子， 不貪著名譽， 喜悅是智人。",
  "t213.13#vgns13.7": "不愛著一切， 不諂於他人， 不依他活命， 當自守法行。",
  "t213.13#vgns13.8": "自利尚無貪， 豈貴他名譽？ 百味如膏車， 支形得行道。",
  "t213.13#vgns13.9": "苾芻貪利養， 不得三摩地， 知足常寂靜， 止觀可成就。",
  "t213.13#vgns13.10": "苾芻遠利譽， 常足不貪求， 但三衣飲食， 真活命快樂。",
  "t213.13#vgns13.11": "苾芻不捨利， 如毒蛇同室， 坐臥睡寐畏， 皆由貪活命。",
  "t213.13#vgns13.12": "苾芻不捨利， 下劣中劣喜， 一法應觀察， 少智難得脫。",
  "t213.13#vgns13.13": "謹慎常依戒， 無貪智者讚， 淨行正根力， 應當自思惟。",
  "t213.13#vgns13.14": "具足得三明， 解脫獲無漏， 寡智尠識人， 無所憶念知。",
  "t213.13#vgns13.15": "其於諸飲食， 依於他人得， 而有惡法生。 由利養憎嫉。",
  "t213.13#vgns13.16": "自利多結怨， 徒服三法衣， 但望美飲食， 不奉諸佛教。",
  "t213.13#vgns13.17": "當知是過失， 利養為大怖， 少智不審慮， 苾芻應釋心。",
  "t213.13#vgns13.19": "苾芻說出家， 三業應調伏， 不邪命自活， 心善常思惟。",
  "t213.13#vgns13.20": "微細病難忍， 利養最難離， 供養心不動， 天龍致禮拜。",
  "t213.2#vgns2.1": "慾我知汝根， 意以思想生， 我不思惟汝， 則汝慾不有。",
  "t213.2#vgns2.2": "因慾生煩惱， 因慾生怖畏， 離慾得解脫， 無怖無煩惱。",
  "t213.2#vgns2.3": "從愛生煩惱， 從愛生怖畏， 離愛得解脫， 無怖無煩惱。",
  "t213.2#vgns2.4": "菓先甜後苦， 愛慾亦如斯， 後受地獄苦， 燒煮無數劫。",
  "t213.2#vgns2.5": "愚迷貪愛慾， 戀著於妻子， 為愛染纏縛， 堅固難出離。",
  "t213.2#vgns2.6": "賢聖示愛慾， 莊嚴諸眷屬， 遠離於妻子， 堅固能利益。",
  "t213.2#vgns2.7": "貪欲難解脫， 離欲真出家， 不貪受快樂， 智者無所欲。",
  "t213.2#vgns2.8": "世間貪欲人， 種種非思惟， 若能調伏者， 是名真離欲。",
  "t213.2#vgns2.9": "若人恒貪欲， 處縛難解脫， 唯慧能分別， 煩惱斷不生。",
  "t213.2#vgns2.10": "正念常興起， 寂靜欲易除， 自制以法戒， 不犯善增長。",
  "t213.2#vgns2.11": "常行貪欲人， 愚者共狎習， 念定不放逸， 次第獲無漏。",
  "t213.2#vgns2.12": "剎那修止觀， 能離諸罪垢， 我慢自消除， 解脫獲安樂。",
  "t213.2#vgns2.13": "若人不斷欲， 如皮入火燒， 剎那見燋壞， 受罪無央數。",
  "t213.2#vgns2.14": "苾芻慎欲樂， 放逸多憂愁， 若離於愛欲， 正念受快樂。",
  "t213.2#vgns2.15": "無厭有何足？ 不足何有樂？ 無樂有何憂？ 有愛有何樂？",
  "t213.2#vgns2.16": "寂靜智慧足， 能長無漏道， 貪愛若不足， 非法受中夭。",
  "t213.2#vgns2.17": "見色心迷惑， 不自觀無常， 愚以為美善， 不知其非真。",
  "t213.2#vgns2.18": "愚以貪自縛， 不求度彼岸， 貪財為愛欲， 害人亦自縛。",
  "t213.2#vgns2.19": "世容眾妙欲， 此欲最味少， 若比天上樂， 迦哩灑跛拏。",
  "t213.2#vgns2.20": "眾山盡為金， 猶如鐵圍山， 此猶無厭足， 正覺盡能知。",
  "t213.2#vgns2.21": "世間苦果報， 皆因於貪欲， 智者善調伏， 應依此中學。",
  "t213.30#vgns30.1": "忍勝則怨賊， 自負則自鄙， 息意則快樂， 無勝無負心。",
  "t213.30#vgns30.2": "若人擾亂彼， 自求安樂世， 遂成其怨憎， 終不得解脫。",
  "t213.30#vgns30.3": "善樂於愛欲， 以杖加羣生， 於中自求安， 後世不得樂。",
  "t213.30#vgns30.4": "人欲得歡樂， 杖不加羣生， 於中自求樂， 後世亦得樂。",
  "t213.30#vgns30.5": "樂法樂學行， 慎莫行惡法， 能善行法者， 今世後世樂。",
  "t213.30#vgns30.6": "護法行法者， 修法獲善報， 此應法律教， 行法不趣惡。",
  "t213.30#vgns30.7": "護法行法者， 如蓋覆其形， 此應法律教， 行法不趣惡。",
  "t213.30#vgns30.8": "惡行入地獄， 所生墮惡道， 非法自陷溺， 如手把蚖蛇。",
  "t213.30#vgns30.9": "不以法非法， 二事俱同報， 非法入地獄， 正法生於天。",
  "t213.30#vgns30.10": "施與戰同處， 此德智不譽， 施時亦戰時， 此事二俱等。",
  "t213.30#vgns30.11": "人遭百千變， 等除憍慢怨， 時施清淨心， 健夫最為勝。",
  "t213.30#vgns30.12": "忍少得勝多， 戒勝懈怠多， 有信慧施者， 後身受善報。",
  "t213.30#vgns30.13": "快樂施福報， 所願皆全成， 速得第一滅， 漸入無為際。",
  "t213.30#vgns30.14": "若彼求方便， 賢聖智慧施， 盡其苦原本， 當知獲大報。",
  "t213.30#vgns30.15": "愛法善安隱， 心意潔清淨， 賢聖所說法， 智者所娛樂。",
  "t213.30#vgns30.16": "若人心樂禪， 亦復樂不起， 亦樂四意止， 并及七覺意， 及彼四神足， 賢聖八品道。",
  "t213.30#vgns30.17": "善樂於摶食， 善樂攝法服， 善樂於經行， 樂處於山藪。",
  "t213.30#vgns30.18": "已逮安樂處， 現法而無為， 已越諸恐懼， 超世諸染著。",
  "t213.30#vgns30.19": "善樂於念持， 善觀於諸法， 善哉世無害， 養育眾生類。",
  "t213.30#vgns30.20": "世無欲愛樂， 越諸染著意， 能滅己憍慢， 此名第一樂。",
  "t213.30#vgns30.21": "耆年持戒樂， 有信成就樂， 分別義趣樂， 不造眾惡業。",
  "t213.30#vgns30.22": "世有父母樂， 眾集和亦樂， 世有沙門樂， 靜志樂亦然。",
  "t213.30#vgns30.23": "諸佛出興樂， 說法堪受樂， 眾僧和合樂， 和則常有安。",
  "t213.30#vgns30.24": "持戒完具樂， 多聞廣知樂， 覩見真人樂， 解脫行跡樂。",
  "t213.30#vgns30.25": "德水清涼樂， 法財自集快， 得智明慧快， 滅慢無邪快。",
  "t213.30#vgns30.26": "得覩諸賢樂， 同會亦復樂， 不與愚從事， 畢固永已樂。",
  "t213.30#vgns30.27": "不與愚從事， 經歷無數日， 與愚同居難， 如與怨憎會， 與智同處易， 如共親親會。",
  "t213.30#vgns30.28": "人智甚難遇， 終不虛託生， 設當託生處， 彼家必蒙慶。",
  "t213.30#vgns30.29": "一切得安隱， 梵志取滅度， 不為欲所染， 盡脫於諸處。",
  "t213.30#vgns30.30": "盡斷不祥結， 降伏內煩惱， 永息得睡眠， 心識得清徹。",
  "t213.30#vgns30.31": "慎莫著於樂， 當就護來行， 當念捨於世， 觀於快樂事。",
  "t213.30#vgns30.32": "如世欲歡樂， 及彼天上樂， 此名為愛極， 十六未獲一。",
  "t213.30#vgns30.33": "欲捨於重擔， 更不造重業， 重擔世之苦， 能捨最快樂。",
  "t213.30#vgns30.34": "盡斷諸愛欲， 及滅一切行， 并滅五蘊本， 更不受三有。",
  "t213.30#vgns30.35": "義聚則有樂， 朋友食福樂， 彼滅寂然樂， 展轉普及人， 苦以樂為本。",
  "t213.30#vgns30.36": "猶彼焰火爐， 赫焰而熾然， 漸漸而還滅， 不知所湊處。",
  "t213.30#vgns30.37": "如是等見人， 免於愛欲泥， 去亦無處所， 以獲無動樂。",
  "t213.30#vgns30.38": "中間無有恚， 有變易不停， 除憂無有愁， 寂然觀世有。",
  "t213.30#vgns30.39": "有樂無有惱， 正法而多聞， 設見有所損， 人人貪於色。",
  "t213.30#vgns30.40": "無結世善壽， 大法知結源， 人當明結瑕， 人人心縛著， 亦縛於色本。",
  "t213.30#vgns30.41": "一切受辱苦， 一切任己樂， 勝負自然興， 竟不有所獲。",
  "t213.30#vgns30.42": "諸欲得樂壽， 能忍彼輕報， 忍者忍於人， 不忍處諸有。",
  "t213.30#vgns30.43": "諸欲得樂壽， 於惑而無惑， 惑者惑於人， 我斯無有惑。",
  "t213.30#vgns30.44": "諸欲得樂壽， 終己無結者， 當食於念食， 如彼光音天， 恒以念為食， 意身無所燒。",
  "t213.30#vgns30.45": "眾生見苦樂， 聖法無損壞， 雖值觸樂跡， 無跡焉有觸。",
  "t213.30#vgns30.46": "如苾芻在定， 不著一切垢， 眾生遭苦樂， 而不能覺知。",
  "t213.21#vgns21.1": "自獲正覺最無等， 一染世間一切法， 具一切智力無畏， 自然無師亦無證。",
  "t213.21#vgns21.2": "自獲正覺最無等， 不染一切世間法， 具一切智力無畏， 自然無師無保證。",
  "t213.21#vgns21.3": "善逝獨證無等倫， 應現世間成正道， 如來諸天世中尊， 一切神通智圓滿。",
  "t213.21#vgns21.4": "我為佛世尊， 斷漏無婬欲， 諸天及世人， 一切從吾心。",
  "t213.21#vgns21.5": "我既無師保， 亦獨無伴侶， 積諸行得佛， 自然通聖道。",
  "t213.21#vgns21.6": "己勝不受惡， 一切世間勝， 叡智廓無邊， 誘蒙吾為勝。",
  "t213.21#vgns21.7": "今往波羅奈， 欲擊甘露鼓， 當轉於法輪， 未曾有轉者。",
  "t213.21#vgns21.8": "智人不處愚， 觀世而隨化， 說於無垢迹， 永息無有上。",
  "t213.21#vgns21.9": "勇猛師子吼， 正法名如來， 法說及義說， 覺者永安寧。",
  "t213.21#vgns21.10": "勇健立靜慮， 出家日夜滅， 諸天常衛護， 為佛所稱記。",
  "t213.21#vgns21.11": "於彼天人中， 歎說正等覺， 速修而自覺， 最後離胎身。",
  "t213.21#vgns21.12": "說諸過去佛， 及以當來者， 現在正等覺， 多除群生憂。",
  "t213.21#vgns21.13": "盡皆尊重法， 已敬今敬者， 若當生恭敬， 是謂佛法要。",
  "t213.21#vgns21.14": "若欲自求要， 正身最第一， 信敬於正法， 憶念佛教戒。",
  "t213.21#vgns21.15": "諸有不信佛， 如此群盲類， 當墮於惡道， 如商遇羅剎。",
  "t213.21#vgns21.16": "船師能度水， 精進為橋梁， 人以種姓繫， 度者為勇健。",
  "t213.21#vgns21.17": "如來無等倫， 愛盡無所積， 解脫心無漏， 恩慧天世人。",
  "t213.21#vgns21.18": "思惟二觀行， 善觀二閑靜， 除冥超神仙， 善獲得自在。",
  "t213.21#vgns21.19": "譬人立山頂， 徧見村落人， 審觀法如是， 如登樓觀園。",
  "t213.21#vgns21.20": "若人恒觀察， 煩惱永不生， 降甘露法雨， 連注無窮盡。",
  "t213.7#vgns7.1": "守護身惡行， 自正護身行， 守護身惡者， 常修身善行。",
  "t213.7#vgns7.2": "守護口惡行， 自正護口行， 守護口惡者， 常修口善行。",
  "t213.7#vgns7.3": "守護意惡行， 自正護意行， 守護意惡者， 恒修意善行。",
  "t213.7#vgns7.4": "身當棄惡行， 及棄口惡行， 意亦棄惡行， 及諸穢惡法。",
  "t213.7#vgns7.5": "身當修善行， 修口善亦然， 及修意善者， 無欲盡諸漏。",
  "t213.7#vgns7.6": "身當修善行， 修口意亦爾， 今世及後世， 永得生善處。",
  "t213.7#vgns7.7": "慈仁行不殺， 常能善攝身， 彼得無盡位， 所適皆無患。",
  "t213.7#vgns7.8": "不行殺為仁， 常能慎過言， 彼得無盡位， 所適皆無患。",
  "t213.7#vgns7.9": "過去身惡業， 應當自悔恨， 今身不放逸， 智生罪除滅。",
  "t213.7#vgns7.10": "過去口惡業， 應當自悔恨， 今若不妄語， 智生罪除滅。",
  "t213.7#vgns7.11": "過去意惡業， 應當自悔恨， 今意常清淨， 智生罪除滅。",
  "t213.7#vgns7.12": "慎身為勇捍， 慎口捍亦然， 慎意為勇捍， 一切結亦然。 此處名不死， 所適無憂患，",
  "t213.7#vgns7.13": "護身為善哉， 護口善亦然。 護意為善哉， 護一切亦然， 苾芻護一切， 能盡諸苦際。",
  "t213.7#vgns7.14": "護口意清淨， 身終不為惡， 能淨此三業， 是道大仙說。",
  "t213.27#vgns27.1": "善觀己瑕隙， 使己不露外， 彼彼自有隙， 如彼飛輕塵。",
  "t213.27#vgns27.2": "若己稱無瑕， 罪福俱并至， 但見他人隙， 恒懷無明想。",
  "t213.27#vgns27.3": "知慚壽中上， 焉以貪牽縛， 力士無畏忌， 斯等命短促。",
  "t213.27#vgns27.4": "知慚不盡壽， 恒求清淨行， 威儀不缺漏， 當觀真淨壽。",
  "t213.27#vgns27.5": "世間普盲冥， 智眼尠尠耳， 群鳥墮羅網， 生天不足言。",
  "t213.27#vgns27.6": "觀世衰耗法， 但見眾色變， 愚者自繫縛， 為闇所纏繞， 亦不見於行， 觀而無所有。",
  "t213.27#vgns27.7": "眾生皆有我， 為彼而生患， 一一不相見， 不覩邪見刺。",
  "t213.27#vgns27.8": "觀此刺因緣， 眾生多染著， 我造彼非有， 彼造非我有。",
  "t213.27#vgns27.9": "眾生為慢纏， 染著於憍慢， 為見所迷惑， 不免生死際。",
  "t213.27#vgns27.10": "已得與當得， 二俱受塵垢， 習於病根本， 及覺諸所學。",
  "t213.27#vgns27.11": "觀諸持戒者， 梵行清淨人， 瞻侍病瘦者， 是謂至邊際。",
  "t213.27#vgns27.12": "當觀水上泡， 亦觀幻野馬， 如是不觀身， 亦不見死至。",
  "t213.27#vgns27.13": "當觀水上泡， 亦觀幻野馬， 如是不觀世， 亦不見死王。",
  "t213.27#vgns27.14": "如是當觀身， 如王雜色車， 愚者所染著， 善求遠離彼。",
  "t213.27#vgns27.15": "如是當觀身， 如王雜色車， 愚者所染著， 智者遠離之。",
  "t213.27#vgns27.16": "如是當觀身， 眾病之所因， 病與愚合會， 焉能可恃怙？",
  "t213.27#vgns27.17": "當觀畫形像， 摩尼紺青髮， 愚者以為緣， 不求越彼岸。",
  "t213.27#vgns27.18": "當觀畫形像， 摩尼紺青髮， 愚者以為緣， 智者所厭患。",
  "t213.27#vgns27.19": "強以彩畫形， 莊嚴醜穢身， 愚者以為緣， 亦不求自度。",
  "t213.27#vgns27.20": "爪髮為八分， 雙部眼耳璫， 愚者所染著， 亦不求自度。",
  "t213.27#vgns27.21": "著欲染於欲， 不究結使緣， 不以生結使， 當度欲有流。",
  "t213.27#vgns27.22": "非園脫於園， 脫園復就園， 當復觀此人， 脫縛復就縛。",
  "t213.27#vgns27.23": "今捨天王位， 不造生死本， 求離地獄苦， 願說圓寂樂。",
  "t213.27#vgns27.24": "青衣白蓋身， 御者御一輪， 觀彼未離垢， 求便斷縛著。",
  "t213.27#vgns27.25": "人多求自歸， 山川樹木神， 園觀及神祀， 望免苦患難。",
  "t213.27#vgns27.26": "此非自歸上， 亦非有吉利， 如有自歸者， 不脫一切苦。",
  "t213.27#vgns27.27": "若有自歸佛， 及法苾芻僧， 修習聖四諦， 如慧之所見，",
  "t213.27#vgns27.28": "苦因緣苦生， 當越此苦本， 賢聖八品道， 滅盡甘露際。",
  "t213.27#vgns27.29": "是為自歸上， 非不有吉利， 如有自歸者， 得脫一切苦。",
  "t213.27#vgns27.30": "觀已觀當觀， 不觀亦當觀， 觀而復重觀， 觀而不復觀。",
  "t213.27#vgns27.31": "觀而復重觀， 分別彼性本， 計晝以為夜， 寶身壞不久。",
  "t213.27#vgns27.32": "觀而不重觀， 雖見亦不見， 如見而不見， 觀而亦不見。",
  "t213.27#vgns27.33": "云何見不見？ 何說見不見？ 因何見不見？ 因為出何見。",
  "t213.27#vgns27.34": "猶若不觀苦， 常當深自觀， 以解苦根原， 是為明妙觀。",
  "t213.27#vgns27.35": "誰令凡夫人， 不觀眾行本？ 因彼而觀察， 去冥見大明。",
  "t213.15#vgns15.1": "入息出息念， 具滿諦思惟， 常依次第行， 按如佛所說， 是則照世間， 如雲開月現。",
  "t213.15#vgns15.2": "起止覺思惟， 坐臥不廢忘， 苾芻立是念， 現利未來勝， 始得終最勝， 逝不覩生死。",
  "t213.15#vgns15.3": "若見身所住， 六觸以為最， 苾芻常一心， 便自知圓寂。",
  "t213.15#vgns15.4": "以有是諸念， 自身恒逮行， 若其不如是， 終不得意行。",
  "t213.15#vgns15.5": "是隨本行者， 如是度愛勞， 若能寤意念， 一心定歡喜。",
  "t213.15#vgns15.6": "若能寤意念， 解脫一心樂， 應時等法行， 得度生死地。",
  "t213.15#vgns15.7": "苾芻寤意念， 當令念相應， 生死煩惱斷， 獲得圓寂果。",
  "t213.15#vgns15.8": "常當聽妙法， 自覺寤其意， 能覺之為賢， 終始無怖畏。",
  "t213.15#vgns15.9": "以覺意得應， 晝夜慕習學， 解脫甘露要， 決定得無漏。",
  "t213.15#vgns15.10": "若人得善利， 而來自歸佛， 是故當晝夜， 一心常念佛。",
  "t213.15#vgns15.11": "若人得善利， 而來自歸法， 是故當晝夜， 一心常念法。",
  "t213.15#vgns15.12": "若人得善利， 而來自歸僧， 是故當晝夜， 一心常念僧。",
  "t213.15#vgns15.13": "善知自覺者， 是瞿曇聲聞， 應當於晝夜， 一心恒念佛。",
  "t213.15#vgns15.14": "善知自覺者， 是瞿曇聲聞， 應當於晝夜， 一心恒念法。",
  "t213.15#vgns15.15": "善知自覺者， 是瞿曇聲聞， 應當於晝夜， 一心恒念僧。",
  "t213.15#vgns15.16": "善知自覺者， 是能仁弟子， 應當於晝夜， 一心恒念戒。",
  "t213.15#vgns15.17": "善知自覺者， 是能仁弟子， 應當於晝夜， 一心恒念施。",
  "t213.15#vgns15.18": "善知自覺者， 是能仁弟子， 應當於晝夜， 一心恒念天。",
  "t213.15#vgns15.19": "善知自覺者， 是能仁弟子， 應當於晝夜， 一心恒念身。",
  "t213.15#vgns15.20": "善知自覺者， 是能仁弟子， 應當於晝夜， 一心念靜慮。",
  "t213.15#vgns15.21": "善知自覺者， 是能仁弟子， 應當於晝夜， 一心念不殺。",
  "t213.15#vgns15.22": "善知自覺者， 是能仁弟子， 應當於晝夜， 一心念不盜。",
  "t213.15#vgns15.23": "善知自覺者， 是能仁弟子， 應當於晝夜， 一心常念空。",
  "t213.15#vgns15.24": "善知自覺者， 是能仁弟子， 應當於晝夜， 一心念無相。",
  "t213.15#vgns15.25": "善知自覺者， 是能仁弟子， 應當於晝夜， 一心念無願。",
  "t213.15#vgns15.26": "善知自覺者， 是能仁弟子， 應當於晝夜， 一心念出世。",
  "t213.15#vgns15.27": "善知自覺者， 是能仁弟子， 應當於晝夜， 一心念意樂。",
  "t213.15#vgns15.28": "善知自覺者， 是能仁弟子， 應當於晝夜， 一心念圓寂。",
  "t213.23#vgns23.1": "常習善語言， 沙門思坐起， 一坐而所樂， 欲求於息心。",
  "t213.23#vgns23.2": "一坐而一臥， 獨步而無伴， 當自降伏心， 自樂居山林。",
  "t213.23#vgns23.3": "千千而為敵， 一夫能勝之， 莫若自伏心， 便為戰中勝。",
  "t213.23#vgns23.4": "自勝而為上， 如彼眾生心， 自降為大士， 眾行則具足。",
  "t213.23#vgns23.5": "非天彥達嚩， 非魔及梵天， 棄勝最為上， 如智慧苾芻。",
  "t213.23#vgns23.6": "先自而正己， 然後正他人， 若自而正者， 乃謂之上士。",
  "t213.23#vgns23.7": "先自而正己， 然後正他人， 若自而正者， 不侵名真智。",
  "t213.23#vgns23.8": "當自而修剋， 隨其教訓之， 己不被教訓， 焉能教訓他？",
  "t213.23#vgns23.9": "念自而修剋， 使彼而信解， 我己意專心， 智者所習學。",
  "t213.23#vgns23.10": "為己或為彼， 多有不成就， 其有學此者， 自正兼訓彼。",
  "t213.23#vgns23.11": "身全得存道， 爾時豈容彼？ 己以被降伏， 智者演其義。",
  "t213.23#vgns23.12": "自己心為師， 不隨他為師， 自己為師者， 獲真智人法。",
  "t213.23#vgns23.13": "自己心為師， 不依他為師， 自己為師者， 得譽獲利樂。",
  "t213.23#vgns23.14": "自己心為師， 不依他為師， 自己為師者， 獲智為天人。",
  "t213.23#vgns23.15": "自己心為師， 不依他為師， 自己為師者， 久受生天樂。",
  "t213.23#vgns23.16": "自己心為師， 不依他為師， 自己為師者， 親族中最勝。",
  "t213.23#vgns23.17": "自己心為師， 不依他為師， 自己為師者， 煩惱中無憂。",
  "t213.23#vgns23.18": "自己心為師， 不依他為師， 自己為師者， 斷除一切縛。",
  "t213.23#vgns23.19": "自己心為師， 不依他為師， 自己為師者， 能破諸惡趣。",
  "t213.23#vgns23.20": "自己心為師， 不依他為師， 自己為師者， 長作真智師。",
  "t213.23#vgns23.21": "自己心為師， 不依他為師， 自己為師者， 解脫一切苦。",
  "t213.23#vgns23.22": "自己心為師， 不依他為師， 自己為師者， 速證圓寂果。",
  "t213.9#vgns9.1": "應遠離一法， 所謂妄語人， 無惡不經歷， 不免後世苦。",
  "t213.9#vgns9.2": "寧吞熱鐵丸， 渴飲洋銅汁， 不以無戒身， 食人信施物。",
  "t213.9#vgns9.3": "犯戒放逸人， 國中如肉團， 無慚不畏罪， 後受地獄殃。",
  "t213.9#vgns9.4": "若人畏苦報， 亦不樂行苦， 勿造諸惡行， 念尋生變悔。",
  "t213.9#vgns9.5": "至誠為諸惡， 自作教他作， 不免於苦報， 欲避有何益？",
  "t213.9#vgns9.6": "非空非海中， 非入山石間， 莫能於此處， 避免宿惡殃。",
  "t213.9#vgns9.7": "眾生有苦惱， 不免於老死， 唯有仁智者， 能免纏縛罪。",
  "t213.9#vgns9.8": "妄語求賄賂， 自所行不正， 怨譖良善人， 以枉治善士， 罪纏斯等人， 沒溺深險坑。",
  "t213.9#vgns9.9": "夫士為行者， 好之與暴惡， 各自為己身， 終以不敗亡。",
  "t213.9#vgns9.10": "動轉屈身形， 唯影恒親附， 或起或往來， 不離其形影。",
  "t213.9#vgns9.11": "不但影隨形， 形亦自隨影， 猶行善惡行， 終不離自身。",
  "t213.9#vgns9.12": "遂貪食毒味， 不從吾往言， 為毒之所害， 後乃自覺悟。",
  "t213.9#vgns9.13": "愚心不開悟， 習惡不從吾， 受地獄苦痛， 後方悟其教。",
  "t213.9#vgns9.14": "戲笑為其惡， 已作身自受， 號泣受罪報， 隨行而罪至。",
  "t213.9#vgns9.15": "惡不即時受， 如［（殼-一）／牛］牛湩汁， 罪在於陰伺， 譬如灰覆火。",
  "t213.9#vgns9.16": "惡不即時受， 如彼鋒利劍， 不慮於後世， 當受其苦報。",
  "t213.9#vgns9.17": "惡為惡所縛， 為惡不自覺， 至惡知惡至， 受惡惡根源。",
  "t213.9#vgns9.18": "如鐵生翳垢， 反食其自身， 惡生於自心， 還當壞其體。",
  "t213.17#vgns17.1": "淨心常憶念， 無所有貪愛， 已度愚癡淵， 如鵝守枯池。",
  "t213.17#vgns17.2": "彼心既棄捨， 翱翔昇虛空， 修行出世間， 能破魔羅眾。",
  "t213.17#vgns17.3": "少不修梵行， 至老不積財， 愚癡樂睡眠， 由己不修善。",
  "t213.17#vgns17.4": "少不修梵行， 至老不積財， 鴛鴦守空池， 守故有何益？",
  "t213.17#vgns17.5": "莫輕小惡罪， 以為無殃報， 水滴雖極微， 漸盈於大器， 惡業漸漸增， 纖毫成廣大。",
  "t213.17#vgns17.6": "莫輕小善業， 以為無福報， 水滴雖極微， 漸盈於大器， 善業漸漸增， 纖毫成廣大。",
  "t213.17#vgns17.7": "猶如人渡河， 縛栰而牢固， 彼謂度不度， 聰叡乃謂度。",
  "t213.17#vgns17.8": "佛世尊已度， 梵志度當度， 苾芻入淵池， 聲聞縛牢固。",
  "t213.17#vgns17.9": "是泉而何用， 水恒而停滿， 拔愛根本除， 復欲何所望？",
  "t213.17#vgns17.10": "水工調舟船， 弓師能調角， 巧匠樂調木， 智者能調身。",
  "t213.17#vgns17.11": "猶如深淨泉， 表裏甚清徹， 聞法得清淨， 智者生歡喜。",
  "t213.17#vgns17.12": "猶如深淨泉， 表裏甚清徹， 智者聞妙法， 歡喜無窮盡。",
  "t213.17#vgns17.13": "忍心如大地， 不動如虛空， 聞法喻金剛， 獲味免輪迴。"
}
]